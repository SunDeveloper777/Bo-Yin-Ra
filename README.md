Учението на Bo Yin Ra
---------------------
![image](https://github.com/SunDeveloper777/Bo-Yin-Ra/assets/90776857/8e4d80d4-c416-46a1-87a2-a37f20fdcd10)


\# том\_01 КНИГА ЗА ЦАРСТВЕНОТО ИЗКУСТВО

\# том\_02 КНИГА ЗА ЖИВИЯ БОГ

\# том\_03 КНИГА ЗА ОТВЪДНИЯ СВЯТ

\# том\_04 КНИГА ЗА ЧОВЕКА

\# том\_05 КНИГА ЗА ЩАСТИЕТО

\# том\_06 ПЪТЯТ КЪМ БОГА

\# том\_07 КНИГА ЗА ЛЮБОВТА

\# том\_08 КНИГА ЗА УТЕХАТА

\# том\_09 КНИГА ЗА РАЗГОВОРИТЕ

\# том\_10 ТАЙНАТА

\# том\_11 МЪДРОСТТА НА ЙОАН

\# том\_12 ПЪТЕПОКАЗАТЕЛИ

\# том\_13 Призракът на свободата

\# том\_14 ПЪТЯТ НА МОИТЕ УЧЕНИЦИ

\# том\_15 МИСТЕРИЯТА НА ГОЛГОТА

\# том\_16 КУЛТОВА МАГИЯ И МИТ

\# том\_17 СМИСЪЛЪТ НА ЗЕМНИЯ ЖИВОТ

\# том\_18 ПОВЕЧЕ СВЕТЛИНА

\# том\_19 ВЪРХОВНАТА ЦЕЛ

\# том\_20 ВЪЗКРЕСЕНИЕ

\# том\_23 БРАКЪТ

\# том\_24 МОЛИТВАТА

\# том\_25 ДУХ И ФОРМА

\# том\_26 ИСКРИ МАНТРА ПРАКТИКА

\# том\_27 ДУМИ ЗА ЖИВОТ

\# том\_31 ПИСМА ДО ЕДИН И МНОЗИНА

\# том\_32 ЗАТВОРЕНА ГРАДИНА

\# том\_33 ЗА СЕБЕ СИ

\# том\_36 ОКУЛТНИ ЗАГАДКИ

\# том\_37 КОДИЦИЛ КЪМ МОЕТО ДУХОВНО УЧЕНИЕ

\# том\_39 ЗА БЕЗБОЖИЕТО

\# том\_40 ДУХОВНИ ВЗАИМОВРЪЗКИ

\# том\_42 СЪБРАНО Том I

\# том\_01 КНИГА ЗА ЦАРСТВЕНОТО ИЗКУСТВО

Част I

СВЕТЛИНАТА ОТ ХИМАВАТ И СЛОВОТО НА УЧИТЕЛИТЕ

\# Предисловие 1

\# Светещият към търсещия

\# Жътвата

\# Безкрайно разноликият Един

\# Познай себе си

\# За духовните Учители

\# Опасностите на суетността

Част II

ИЗ СТРАНАТА НА СВЕТЕЩИТЕ

\# Прагът

\# Въпросът на царя

\# Странстването

\# Пасхална нощ

\# Съединение

Част III

ВОЛЯ ЗА РАДОСТ

\# На всички, които се стремят към Светлината!

\# Учението

\# Финал

\# Предисловие 1

Глупаво е да се мисли, че свидетелството за висшия опит на най-мъдрите представители на дадена раса може да се намери в писмеността на някой народ от тази раса.

Още по-глупаво е безрезервно да се приема, че е достатъчно само да се преведат точно всички текстове на такава една книжовност, за да може уловените в тях искри светлина да се съхранят по този начин за собствената раса, — за собствения народ.

Наистина: — откак Земята се върти около Слънцето, за всичко живо светлината е изгрявала от изток, — и още от времето на първите опити на човека да намери себе си най-умелите търсачи са живели на изток.

Но едва неизказано малка част от онова, което тези мъдреци са намерили, е влязла в творчеството на народите от тяхната раса. —

Съкровена тайна — дори за "свещените писания" — е оставало онова, което винаги ще си остане тайна за всички, които не го изживеят в себе си!

Тази книга има за цел да научи преживяващия да постигне такъв опит по присъщия на самия него начин.

Дадените тук учения се коренят в непоклатимите основи на вечната Действителност.

Но тези учения не са самоцелни и не се стремят към създаването на някакви "догми", те са само необходимо пояснение.

Едва когато търсещият стигне чрез тях до вътрешно преживян опит, той ще ги е овладял. —

СВЕТЛИНАТА ОТ ХИМАВАТ И СЛОВОТО НА УЧИТЕЛИТЕ

ТЪРСИШ ЛИ СВЕТЛИНАТА, ЗНАЙ,

ЧЕ ТВОЯТ ПЪТ Е ЗАКРИЛЯН ОТ СВЕТЕЩИТЕ ВЪВ ВЕЧНИЯ ДЕН!

\# Светещият към търсещия

Ще ти говоря за оня Път, който сам аз извървях!

Ще ти посоча оня Път, в който самият аз се превърнах.

Бях стигнал толкова близо до Слънцето, че то покриваше цялото небе.

Всичко бе в пламъци, под мене и над мене.

Аз бях друмник по Пътя към Светлината и преди да се усетя, сам се превърнах в Път, без да имам избор...

И превърнал се в Път, аз полетях като стрела към целта: — сам изгорях в пламтящото Слънце.

Така аз станах пожар и сияние.

Сам себе си изгарям в своята огнена Светлина: — как тогава да не искам всичко да стане Светлина и Огън!

Всички Слънца горят в същата тази Светлина!

Който е станал Слънце, изгаряйки, той е съединен с всички Слънца. —

Ти не знаеш Светлината на кои Слънца те озарява чрез моята Светлина!

Недей прокарва произволни граници!

В Светлината всички произволни граници изчезват. —

Търси Светлината в Слънцата и Слънцата в тяхната Светлина !

Възлюби малко Светлината във всяко светило, о ти, който търсиш!

Искаш ли да се доближиш до Светлината, престани да се съпротивляваш!

Всичко в теб е все още съпротива!

Всичко в теб е все още говор: — затова не чуваш...

Всичко в теб е все още поглед: — затова не можеш да виждаш...

Наложи си мълчание и съсредоточи погледа си, за да те навести Тишината!

Само в беззвучната Тишина можеш да чуеш вечното Слово! —

Ала ти си изпълнен още с хиляди съпротиви, които се борят с други хиляди.

Не си още свободен в себе си!

Не си още изпълнен със свободна от всякакви желания воля да извървиш с мен своя път към Светлината.

Началото: — Прабитието, — твори от себе си Прасветлината, а Прасветлината твори Словото.

А Словото има Светлината на Живота, и Светлината свети в Словото, което твори "Отца": — прадуховния Човек — в дълбоката Тишина на Вечността, която и днес е такава, каквато във всяко време е била и винаги ще бъде.

Което ние ти възвестяваме от Словото, не е измислено от човешки мозъци...

То е откровение на Вечността и няма нищо общо с измислени земни мъдрости.

Което тук получаваш, е Светлина от Словото!

В Словото всички ние, на които дължиш тези думи, сме обединени в познание и съзнание.

Ние творим духовнообусловен ред чрез Словото: — в хаоса на измамните отражения, които се тълпят и взаимно се изтласкват по повърхността на непрекъснато вибриращи, стремящи се към най-външното силови вълни.

Когато поучаваме, ние учим как нас самите да разпознавате.

Само чрез преживяното от нас учение можем да разкрием пред очите ти живата Светлина, без изначалният и блясък да те ослепи.

Стремиш ли се към Светлината, трябва да се научиш да вярваш!

Да вярваш, ще рече: да развиваш сила чрез която да събудиш по-висша сила.

Дори само думите, изпълнени с вяра, могат да развият сила, но не само в думи трябва да се учиш да вярваш.

Вярата е воля!

Според вярата ти ще се сбъдне, което с воля си поискал!

Каквато е вярата ти, такива са и твоите сили!

Твоята собствена сила само може да освободи за тебе действието на всички по-висши помагащи сили!

Стремиш ли се към Светлината, научи се да се молиш!

Когато се молиш, моли се преди всичко за криле!—

Знай: има криле, които те издигат по-високо от крилете на орела...

Има криле, които те издигат над всички звезди.

За такива криле се моли, когато искаш да се молиш!

Всяка друга молитва се превръща в светотатство, ако не се молиш в себе си едновременно и за тези криле. — —

Който се моли за криле, нему те наистина биват дадени...

Ако действително искаш да летиш, ще ти пораснат криле!

Още докато се молиш, ти ще бъдеш въздигнат!

И после, о търсещи, събори фалшивите богове, ако искаш да се доближиш до Единствения, Вечния: — до своя жив Бог!

Твоят Бог е в теб самия и само в себе си можеш да го постигнеш!

Само в теб самия може той да се роди за тебе...

Само в теб самия може да стане доловим за теб!

Недей да търсиш никакъв "бог" извън Бога в тебе!

На никой друг "бог" недей да служиш!

Чуй прастарите, погрешно тълкувани слова!

Чуй ги с ново разбиране!

Чуй с тръпнещо сърце: —

"А3" — "съм твой Господ!" — говори твоят Бог...

"Недей да търсиш други богове!" —

"Недей си създава никаква представа, за да си сътвориш един "бог", който като чудовищна карикатура на самия тебе, остава в едно от тебе само обусловено битие дотогава, докато самият ти не се отделиш от земното! — — "

Тук, о търсещи, ти си изправен пред началото и вечно несвършващия край на всяка истина!

Блажен ся, ако осъзнаеш какво имат да ти кажат словата на онзи, чийто Бог някога така му бе говорил. —

Неслучайно ти разкрих аз тук сътворения от Вечността смисъл на тези думи!

\# Жътвата

Нека покрием с було всички думи, които последните поколения често пъти са смятали за казани от нас.

Така ще е по-добре, защото доста от онова, което би трябвало безогледно да изплевим, ако пожелаем да очистим до последния бурен семето, посято от нас във всяко учение, изисква особени грижи.

Нашите духовно "по-млади" човешки братя — и сестри — боравят с далеч по-къси времеви периоди от нас.

Така мнозина са се почувствали призвани да помогнат на делото, което е възложено на нас.

Как обаче биха се ужасили от хода на нашата дейност тези "разпалени, но не злонамерени" хора, ако знаеха, че днес ние сме още в началото на нашето дело и считаме за едва започнато онова, което за тях отдавна вече изглежда приключено...

Ние хвърляме семе в разораната земя.

От вас зависи дали семето ще може да покълне! —

Гледайте да не оставите лакомите птици да изкълват зърната преди още те да са пуснали корен и стъбло!

Пазете онова, което ви се поверява!

Мнозина са принудени да седят на тъмно и мнозина са принудени да живеят в сянка, защото дните са мрачни: — те поглъщат Светлината.

За онези обаче, които и нощем са будни, слънцето ще изгрее на среднощното небе!

За тях ще дойдат жътвари, за да овържат класовете в снопи!

А след това ще дойдат облечени в бяло пастири и ще съберат с флейтите си своите стада!

Тогава всеки, който търси водач, ще го намери!

А водачът ще го поведе, през челичените порти и по пътя сред пустинята, към висините на Химават!

Там слънцето се къпе в Светлината и земята губи своята тежест.

Там небето е вечен пожар и всички звезди горят ярко в неговата светлина.

Всичко зряло за огън, там става пламък и вечно сияние...

Доста много обаче е все още зелено и пропито с влага.

Така то се противи на огъня, — расте, увяхва и изгнива. — —

Безпогрешно откриват вечните Отци храна за светлия огън.

Звезди след звезди запалват те в искрящия пожар...

Чуй! — да се запалиш, да запламтиш, да светиш, или: — да изгниеш, — — едно от двете е твоят жребий!

Стремиш ли се да избягаш от него, ти си само подведен от собствената си глупост!

Ти можеш да избираш единствено между тези две възможности!

Който дръзва да мери собственото си мнение с вечната Божия премъдрост, той пречи на Делото, което ние имаме задължението да извършим тук на земята.

Той скверни Светлината, озаряваща земята, и съгрешава срещу Духа, от който самият той има живот.

Горко на човека, който така кощунствено поставя своите мисли на мястото на Словото!

Преди световете да възникнат, бе Словото и в него — Светлината като познание на Словото.

Не чрез мислене е достъпно за човека това познание, защото мисълта е само слуга на Словото.

Който иска да получи светлия Дар Божи, нека заповяда на слугата да мълчи!

Ние творим делото на най-вътрешния Изток: — делото на светлия Ден на Вечността.

Ние трябва да разтворим душите за живата Светлина.

Който търси сигурно водачество, нека съхрани словата ни дълбоко в своето сърце!

И ние ще сме близо до него дори ако живее накрай света.

Ние сме родени в този земен живот като пратеници на Синовете на Прасветлината: — на Отците на Светлината в Словото...

Чрез нас Светлината в Словото от хилядолетия е ставала все отново и отново човешки достъпна за хората, без да заслепява очите на смъртните.

Ние живеем в плът Живота на Вечността.

Който бъде поведен от нас по тясната пътека, водеща към нашето царство в Духа, той върви към своето собствено Битие във Вечността.

Ние водим към звездите на вечния Живот, които са едно с нас — родени от субстанциална Светлина — живеещи в Светлината, която винаги е била, винаги е и никога не може да угасне.

Премалцина сме ние, въплъщаващите на земята това прастаро единство на волята.

Мнозина сме обаче с ония, които преди нас са носили същото бреме, и с ония, които след нас ще го носят.

Нас не ни делят и не могат никога да ни разделят неща като народност, нация, роден език или отдалеченост в пространството и времето, въпреки че всеки от нас запазва земните особености на своята раса.

В самите себе си се прекланяме ние пред Онова, което се стреми да се разкрие чрез нас...

Ние сме се отказали да бъдем каквото и да било освен Негово саморазкритие в света на видимостта.

Ние сме абсолютно единство в самите себе си и нашето земно, тленно тяло ни е само оръдие в света на възникването и отмирането.

Никой от нас не е настоявал да стане това, което, без да знаем, сме били и продължаваме съзнателно да сме.

Открай време ние сме били избрани от единствените, които могат да избират, и сме поели върху себе си дълга на избраници като тежко, свято бреме.

Всеки от нас си спомня с ужас деня, когато като земен човек е осъзнал задълженията и отговорностите, на които от хилядолетия вече е бил обречен в Духа...

Навсякъде, където живее някой от Нашите, се извисява един от духовните ни Храмове.

Никой от нас не дава чрез словото си учение, основано единствено на субективно познание.

Чрез словото на поучаващия говорят в обединение всички действащи от вечната Прасветлина.

Напразни са опитите който и да е от нас да бъде отделян по някакъв начин от своите духовно свързани с него братя!

Ние не можем да бъдем разделени и от смъртта, защото всички живеем един в друг, проникнати един от друг, — независимо дали сме още в земно тяло, или вече сме го напуснали.

Ние сме се издигнали над мисленето и съзерцанието и сме намерили царството на най-простите знаци: — Страната на Действителността.

Там живеем и оттам действаме ние, най-вътрешно свързани, дори когато се налага да преодоляваме хиляди мили, ако искаме да се срещнем в земните си тела.

Който е получил духовен достъп до едного от нашия кръг, той встъпва в един Храм на Духа върху тази планета...

Ние се стремим да достигнем сърцата на хората, за да могат сърцата да намерят пътя към Духа, оставащ непознаваем за всяко мозъчно мислене, докато не бъде намерен от духовното в човека.

Подборът се насочва от духовнообусловен закон, който не може да бъде нито заобиколен, нито прекрачен.

Никой от нас не е свободен да се съедини в духовната сфера с всеки, който би дошъл при него.

Реката трябва да е наближила вече морето, за да може да носи големите морски кораби. — Така и търсещият трябва да е вече подготвен да поеме каквото имаме да му дадем.

Всеки, който дойде духовно при нас, може наистина да получи подходяща помощ, а също и определен вид водачество, доколкото помощта ще му бъде истински полезна и доколкото той съумее да открие това водачество, макар то да се проявява само в неговото всекидневие.

Водачеството по най-високите планински пътища обаче ние имаме право да предоставим само на оногова, когото намерим стигнал до края на пътеката през пустините на безплодното мислене, извървяна от него със собствени сили.

Него единствено е определил Законът да достигне най-големите висоти на духовното познание.

Всеки друг само би се сгромолясал дълбоко, ако го поведем духовно по стръмните пътеки, проходими единствено за премалцина измежду всички, които споделят в даден период от време живота на тази земя.—

\# Безкрайно разноликият Един

Далеч нямаме намерение да разбулваме пред похотливото око на любопитството неопетнената мъдрост, на която сме избрани жреци.

Ние сами объркваме чрез духовно вмешателство всичко, доловено някога без или против нашата воля от непризвани, за да не може то да навреди на ония, които търсят безразборно поука там, където няма истина.

След всяко сведение, до което успее да се домогне някой непризван, ние сме принудени да издигнем още по-нависоко стената на мълчанието, ограждаща свещеното познание, понеже законът на Духа изисква такава закрила и ние сме длъжни да изпълним неговата повеля.

В древни, а и в по-нови времена ви е давано много нещо, непринадлежало на ония, които са ви го предлагали.

Научете се все по-ясно да разбирате, че Законът на Духа винаги съумява отново и отново да унищожава такива дарове, за да не позволи на нещо, което поначало е добро, да породи едно зараждащо се зло!

Само за онова, което самите ние даваме на душите, носим отговорност в Духа като за възложено нам дело.

Не мислете, че в земния Изток, — дори по самите склонове на Химават, където по бреговете на най-високите храмови езера вият гнезда свещените "лебеди", бихте стояли по-близо до чистата, сияеща с жива светлина мъдрост на духовния "Изток": — на Изгрева в душата!

Не всичко, идващо от географския Изток, е непременно лъч от Светлината на духовния Изток! —

Опалващият вятър на сухите спекулации, както и трескавият полъх на най-дивото суеверие също веят от изток.

Най-голямата глупост и най-висшата мъдрост могат да се срещнат в земния Изток. —

Светлината от най-вътрешния, духовен Изток обаче е вечна, космична мъдрост!

Ние съумяваме да Стигнем без заобиколни пътища до всеки народ и до всеки отделен човек.

Единствено от така достигнатия зависи дали онова, което имаме да му дадем, ще бъде прието, или ще се върне при нас, сякаш отскочило от твърда скала...

Търсете, и ще бъдете — намерени!

Но за това търсене не е необходимо да излизате от дома си. —

Единствено в самите себе си трябва да търсите и само в най-съкровената си същност можете да бъдете намерени.

Не мислете, че пустословните мистагози, които искат да ви държат в подчинение и затова си приписват такава сила, биха могли да сторят някога това!

Не мислете, че ние, единствено способните да ви намерим по този начин, можем да доловим нещо друго освен най-възвишените душевни трепети в духовния живец на живота ви!

За нас е чуждо всяко любопитство и ние виждаме духовно във вас само онова, което е способно да възприема Светлината.

Всичките ни усилия са насочени само към едно: — да разгорим Светлината там, където тя бъде приета.

Пазете онова, което ви поверяваме!

То е Светлина от най-вътрешния Изток!

Светлината, която е и ще пребъде вечно, свети наистина навсякъде в тъмнината, ала сънуващите в мрака не я познават.

Виж: — самият ти си все още само свой сън, — ти, който трябва да се научиш да познаваш себе си като Светлина в Прасловото!

Ти никога не си бил действително в тъмнината, която сам си създаваш в своя сън, защото всичко, което усещаш като тъмно, е всъщност мимолетно.

Ти си бил Светлина от самото Начало, което никога не може да стане минало, защото е настояще във Вечността! —

С цялата си воля трябва да искаш да светиш, за да познаеш своята изобилна Светлина, — и да се събудиш от съня на мрака!

Днес ти си все още роб на съня.

Може би още утре ще се пробудиш и твоят Ден ще бъде вечен!

Тогава никаква нощ няма вече да може да ти отнеме изобилието от Светлина!

По собствен избор на волята си: — поради своята вяра в нощта, — ти си се превърнал в сън на тъмнината. —

Сега трябва да просветлиш своя мрак по същия начин — чрез вяра в Деня, — за да настане в теб Светлина и твоят сън да свърши.

Пази се от сънищата си, защото призраците на съня са властолюбиви и тиранични!

Те лесно могат да продължат съня ти повече, отколкото е било необходимо да останеш в него, и тогава ще проспиш своя Ден и ще трябва да дочакаш нов ден...

Ти още търсиш насън в пустото вцепенено нищо над облаците — Единия, който се проявява само в безбройно много индивидуалности.

Виж — Той живее и в теб, и ти говори:

"Аз съм сред тях, но те не чуват Словото ми, защото моят глас е тих като далечна песен на птици!"

Научи се затова да отделяш света на представата от света на Действителността!

Представата трябва да се превъзмогне, но не и Реалността на света, която дори "Бог" не би могъл истински да превъзмогне...

Стреми се към простотата на детето в себе си, ако искаш да се научиш да познаваш духовното!

Избягвай всяка измислена "мъдрост"!

Изтръгни се от световете, които е създало за теб единствено твоето мислене и които ще се разсеят като призрачна мъгла заедно с последната мисъл на мозъка ти!

Напусни света на менливата представа, който съществува единствено в твоята глава..

Това е "великото отричане"!

Това е първата стъпка по пътя, по който друмникът постепенно сам се превръща в истинска Действителност.

Свещен ред въдворява Законът на духовните процеси.

За да може Светлината на Словото да стигне до човешките сърца, тя трябва преди всичко да бъде по земному обагрена.

Ние не сме Светлината, а Светещите в Прасветлината!

В нас Светлината на Вечността придобива баграта на земята.

Довери се на Светещия, който става твой духовен водач в самия тебе, но обичай в него единствено Светлината, която — струейки чрез него — иска да се доближи до теб.

Освободи душата си от всяка тленна представа, ако искаш да приемеш Светлината чрез него!

Онова, което се стреми да се изяви в теб, е не земният човек, чрез когото лъчите на Светлината стават познаваеми за тебе, а Светлината в Словото.

Ние сме такива, каквито сме, за да можем да ви помогнем.

Нищо друго не изисква Законът от нас.

Ние се стремим да събудим във вас сили, чрез които сърцата ви ще бъдат изтръгнати от всяка тъмнина: - сили, намиращи се в самите вас! — Сили, които трябва да стигнат до вашето съзнание, ако искате да се научите да ги използвате!

Ние се стремим да ви поведем към вас самите!

Ние се стремим да запалим във вас вечната Светлина на Словото!

Ние се стремим Словото да отекне във вас!

Ала не можем да направим нищо за вас, ако вие не искате тази помощ!

Не можем да ви помогнем, ако не вярвате непоклатимо поне във възможността да получите духовна помощ, така както мореплавателят вярва, че ще намери земна твърд отвъд морето.

Ние сме земни хора като вас и също като вас трябва да плащаме дан на земята.

Ние действаме като земни същества и отдаваме дължимото на земното.

Но познаваме също и Съвършеното като онази вечна цел, към която вечно се стреми всичко родено в Духа, без да може някога да я достигне.

Ако абсолютното съвършенство беше изобщо постижимо, то в момента на постигането му би пресекнал всеки живот и единствено чрез своята непостижимост то твори все отново и отново жизнената основа на всяка Вечност.

Съвършен е само вечно и безкрайно разноликият Един, който в безброй проявления изживява себе си винаги наново в Прабитието, Прасветлината и Прасловото...

\# Познай себе си

Недей вярва на заблудени мечтатели, когато ти говорят, че всеки, който пожелае, можел да стане Светещ на Прасветлината.

Прекалено много за съжаление са ония, които с удоволствие са готови да повярват на всяка дума, стига само тя да ласкае разяждащата ги суетност, - и които с целия си ламтящ устрем в края на краищата само объркват безвъзвратно своя изконен житейски път.

Който не е роден като Светещ в Прасветлината, след като е бил вече от хилядолетия в Духа такъв, какъвто трябва да бъде и сега — тук в земния живот, той напразно би полагал усилия да "стане" онова, което не е по изначалната си духовна същност.

Не търсете онова, което само не ви е потърсило!

В противен случай може много лесно да станете жертва на пъклени самозаблуждения.

Човеците, пред които природата е принудена да разкрие своите тайни, са винаги тъй рядко срещани, че само патологична самонадеяност може да подхранва у някого безразсъдното убеждение, че той спада може би към този безкрайно малък брой хора.

Който действително е един от тях, той узнава това в земното си съзнание едва тогава, когато насочващият развитието на неговото съзнание наставник му предаде силата да действа духовно на земята.

Преди това никой земен човек не е в състояние дори за миг да понесе, без да грохне под него, нечуваното обременяване на съзнанието, неизбежно свързано с изживяването на идентичността на земното самоусещане с един невъобразимо по-стар, индивидуално обособен предземен живот във вечния Дух.

Стъпилият тук на сигурна почва е свободен още от детските си години от всякакъв стремеж към самоизтъкване.

Той самият никога не е копнял за своята задача.

В Духа той е бил подготвен за нея преди още да се роди и когато часът му е ударил, Отците в Прасветлината са го намерили готов като узрял на дървото плод.

В земния си живот той може да се е стремил неотклонно към мъдрост, но положително е бил безкрайно далеч от желанието да придобие тайнствени сили.

Наистина той със смирение е търсил водачество, но съвсем не се е стремял към посвещението, което е получил впоследствие, без преди това да е знаел, че то е земна участ на малцина избраници.

Дори когато е чувал за нещо подобно, той го е приемал само като легенда или като плод на превъзбудена фантазия.

Така той става Майстор там, където, без да подозира, по рождение е бил такъв...

А властта над окултни сили, приписвана във всяко време на духовните Майстори от човешката страст към измисляне, е била за всеки истински Просветен винаги достойна само за презрение и крайно нежелателна.

Може би сте чували, че могат да се намерят средства и пътища за постигането на такива необичайни сили?

За вас би било всъщност по-добре да не знаехте нищо за тези неща!

За почти всички хора, устремени към такива сили, те са се превръщали в капан и печална е съдбата на онези, които са се хващали в този капан.

Който има призванието да овладее окултните сили, той дълги години е обучаван от призван Учител, за да се подготви да ги владее сигурно и да се брани от тях. Но дори и тогава те могат да се окажат гибелни за него.

Постигнатата със сурова школовка способност, която единствено позволява да се владеят окултните сили, задължава уверено постигналия я непрекъснато да упражнява своето умение и си отмъщава страхотно, ако волята му се отпусне дори един-единствен път.

Един само миг на колебание и на съмнение в собствената способност обръща всички сили, над които тя може да властва, срещу заклинателя и носи злини с неизмерими последици.

Умопомрачението и загадъчната смърт не са най-ужасните последици, които могат да възникнат по този начин.

Вината ляга тогава върху плещите на оногова, който е вложил тази власт в ръце, несъздадени за нея.

Никой истински духовен Учител не би се обременил с такава вина, макар и наистина да познава до най-малките подробности практическите методи за постигането на тази способност.

Истинското духовно могъщество стои неописуемо по-високо от всички окултни способности от какъвто и да е род.

Ученикът, когото един духовен Учител приема за син, трябва да бъде човек, предварително "умрял" за земната воля в себе си и живеещ вече във волята Божия, в която се е "родил".

Единственото, което прави тогава Учителят, е от Бога да насочва човека да даде израз в себе си на волята Божия и да се отъждестви с нея, което често може да има наистина чудотворни последици.

Тогава земята на хората става поле за работа на избрания син, а царството на вечната Воля — негова родина.

А който се стреми, напротив, към окултни сили и се старае да ги овладее чрез външни упражнения, не е отишъл по-далеч от наситената с душни изпарения мрачна джунгла на гибелните желания и опасните изкушения.

Магията в най-висш смисъл, като Царствено изкуство на обединените в Духа, няма, разбира се, нищо общо с тази мрачна джунгла!

Истинската чудотворна сила на Царственото изкуство се крие единствено във вечно непобедимата воля на Божия Дух...

Човекът става вътрешно съпричастен с тази Воля веднага щом веднъж завинаги се отрече в себе си от волята на земята.

Отричането от света е глупост!

Отричането от света е упойващо биле за слаби души, въобразяващи си, че могат да избягат от действителността...

Ти можеш да скъсаш с волята на земята само чрез активна нагласа на собствената си воля.

Напротив, стремежът към отричане от земята не изисква от отричащия се нищо друго освен вяла пасивност.

Бягството от света съвсем не може да се счита за активно поведение и в преобладаващия брой случаи то е само съдбоносна последица от психофизически смущения, съчетани със себична склонност към прекомерна наслада.

Особено глупави са всички презиращи "Аз"-а, защото те не знаят какво презират.

Които казват: "Бори се в себе си със своя Аз!" — ти дават лош съвет!

Изличиш ли "Аз"-а, всичко ще бъде изличено, — защото всяко битие и всяко явление е породено единствено от "Ази-а и за "Аз"-а: — то може да се почувства действено само в "Аз"-а...

Ти не би могъл да изличиш "Аз"-а, дори ако с всички сили се стараеш да се превърнеш в негово отрицание.

Вечен е Пра-"Аз"-ът, който вечно те сътворява от себе си.

Ти не би останал дори една секунда жив, ако това духовно сътворяване престане да иска твоя живот макар и за една милионна част от секундата. —

Кажи на ония, които твърдят, че "Аз"-ът в тях бил заличен: — "Вие не сте станали отрицание на "Аз"-а, а само вашата глупост ви кара да вярвате в тази безобразна химера на вашето въображение!"

Вие потискате наистина "Аз"-а в себе си, но не можете да го убиете.

"Погрешно сте разбрали думите на мъдреците, защото мъдрецът е "Аз" из основи!

— Всичко в него е подчинено на неговия "Аз"! —

"А онова, което трябва да отхвърлите, е :— възприетото отвън!"

Аз си ти, о търсещи, от веки веков, макар и да не осъзнаваш още собствената си идентичност във вечната спирала на духовната последователност!

Всичко — освен "Аз"-а, — е временно възприето! —

Наистина ти защищаваш възприетото, сякаш е твоя собственост, — ала всичко възприето е чуждо на твоята Праоснова!

Всичко взето ще ти бъде отново отнето!

Безброй взети неща са ти били вече безброй пъти отново отнемани...

Твоето "собствено" тяло е само прието отвън в този свят на — приемането. —

Ти обаче си "Аз"! —

"Аз"-ът е уникален, неповторим и неразрушим във всяка една от своите еманации!

С тази дума само за краткост е обозначен един много сложен процес на разрушаване на съзнанието, при който обединеното преди това с "Аз"-а съзнание се откъсва от "Аз"-а и така загубва своя вечен "Аз".

"Аз"-ът е необясним, защото "Аз"-ът е абсолютно единство, — "Светлина в себе си и съвършена яснота.

Привидните различия в яснотата на "Аз"-а са само плод на онази дейност на съзнанието, която ти възприемаш в "Аз"-а.

"Аз"-ът е вечно сътворяван от Пра-"Аз"-а и остава вечен свидетел на вечното сътворяване!

Можеш да разрушиш единствено своето съзнание за собствения си неразрушим "Аз".

А духовно осъзнат можеш да станеш само ако съзнанието ти бъде прието в "Аз"-а такъв, какъвто "Аз"-ът живее в Духа от веки веков...

А това си ти: ти, всякога уникалният "Аз", — когато свалиш от себе си всичко, което си само приел! — —

Не навън търси, о търсещи, онова, което живее само в най-вътрешните ти дълбини!

Никога не ще можеш навън да намериш онова, което търсиш!

Никога не ще познаеш "Аз"-а, ако преди това не си го търсил и намерил най-дълбоко вътре в себе си.

Ти обаче ще намериш "Аз"-а в себе си само ако останеш с бистър дух и не допуснеш съзнанието ти да бъде подведено от жонгльорствата, така изобилно предлагани от твоята фантазия и от фантазията на другите. —

\# За духовните Учители

А какво може да се каже за високата общност на духовните Учители?

Как да стигнеш до тях, до тези, които ти помагат и те водят от Духа, щом не бива да търсиш "навън"?

За какво са ти тези думи тук, стигащи по необходимост отвън до теб, след като ти можеш да очакваш водителство само най-дълбоко вътре в себе си?

О, търсещи! — Това духовно водачество е много близо до теб, но ти не знаеш за него! —

В теб се изявява то, и в себе си ти си свързан с него, без дори да подозираш за тази връзка.

Ти би могъл във външния живот да прекараш дни и нощи до един от духовните "Учители", както обикновено са наричани Светещите на Прасветлината, да живееш в една стая с него и пак да не го разпознаеш, понеже единият Учител, който ни е направил духовни Учители, добре е скрил нашата същност от помътените погледи...

А искаш ли със зрящо око да се доближиш до нашата общност в Духа, постарай се в самия себе си да създадеш духовната атмосфера, в която живеем — ние, станалите зрящи чрез едничкото вечно Око, на което не съответства никое земно сетиво.

Ти няма да можеш да ни възприемеш вътрешно до деня, в който за първи път не постигнеш най-вътрешна, освободена от всяко желание тишина, изпълнен с увереност и уповаващо се безстрашие!

Външното спокойствие не ще ти помогне много тук.

Колкото по-голяма е заетостта ти в света на твоето всекидневие, — колкото по-интензивно извършваш външната си работа, — толкова повече се доближаваш вътрешно до духовната атмосфера, която е жизнена необходимост за нас и където единствено цари несмутимата тишина, която трябва да постигнеш. — —

Може би предполагаш, че зрящите Очи, на които митовете на всички народи дължат високите си прозрения, са жреци на мистериозни култове в окадени със свещени благовония тайнствени крипти?!

И не можеш да се отървеш от представата, че ние сме в услуга на някаква земна воля, — в общ плен на някоя жадна за власт религия или светоглед?! —

Но ако ти, о търсещи, искаш да се добереш до следите на истината, то недей се оставя да бъдеш мамен от жонгльорствата на преситената си фантазия!

Знай, че между духовните Учители, действали на тази земя, е имало и майстори на меча!

Знай, че други пък са насочвали съдбините на големи държави!

Едни от нас са творили в областта на голямото изкуство, други — на голямата наука, докато трети са избягвали и избягват всяка наука, всяко изкуство.

Някои са живеели в големи градове сред светския кипеж на своето време, — а други са пребивавали в далечно, непристъпно усамотение, което и днес е убежище за почти всички от нас.

Изменяйки се с изменчивия ход на времето, нашите следи могат да бъдат открити в най-различни ситуации от земния живот на хората.

Съвсем не може да се каже обаче, че всички ние сме във всяко отношение духовно равни, и всеки от нас си запазва свободата на избор дали и колко дълго да остане на достигнатото от него стъпало, и дали и кога да поиска да се изкачи на следващото.

Ала ние се вслушваме винаги в зова, който ни е призовал...

Вероятно твърде малко неща биха се покрили с твоята изопачена представа за същността на съединените с Бога човеци, ако би могъл да познаеш едного от нас, така наречените "Пазители на седемте порти” към Божествеността, в неговата земна обвивка.

Обаче: — външното има за мъдреца значение само като земно необходима привидност, а всяка привидност е измамна по същество, — макар че тя съвсем не бива да се разглежда като "несъществуваща". —

Но биха ли могли "Облаците на Познанието" да оросят земята и да я направят плодоносна, ако — изпратени в един свят на привидността — не умееха да действат като привидност в привидността?!

Недей мисли обаче, че трябва да срещнеш някого от нас, за да можеш да станеш негов духовен ученик!

Никой от нас не учи "отвън" на крайните, на най-дълбоките неща!

Казаното от мене тук може наистина да подтикне волята ти да търсиш истината, но всяко учение, което мога да ти дам в думи на моя език, остава винаги само зов за пробуждане на твоя вътрешен живот, защото другояче се "учи" мъдростта на Химават...

Тя се корени по-надълбоко от схващащата способност на мозъците!

По-надълбоко от всички по човешки преходни, по земному менливи учения и школи!

Но ти не можеш да заживееш най-дълбоко вътре в себе си с живите "Камъни от великата Стена" докато не се научиш преди това да дишаш в тяхната атмосфера, извисен над всички нищожни неща с мнима стойност и над всяка фанфаронска, възвестявана с панаирджийски крясъци мъдрост.

И както даден тон отеква във всички арфи в залата, щом пръстът на музиканта докосне струната на една само от тях, така всички свещени звуци зазвучават за всеки духовно приет ученик, след като той се е "настроил" вътрешно като "Арфите на свещената планина"...

Твоето вътрешно състояние е ключът, който отваря за теб портата на съкровения духовен Храм!

Нищо не може да ти бъде премълчано, нищо не може да бъде скрито от теб, след като наистина си извоювал този ключ, — който обаче може да отключва само дотогава, докогато запазваш изискваното от духовния закон състояние. —

Ала не се стреми да чуваш в себе си гласове, да имаш видения или да възприемаш думи, които сякаш ти се казват отвън!

Провери себе си и остани душевно буден, за да не станеш плячка на измамни сънища, родени от твоите желания, там, където се стремиш да се научиш да познаваш Действителността!

Не търси нищо друго освен състоянието на най-вътрешна, освободена от желания и изпълнена с упование душевна тишина!

В същата степен, в която се доближаваш до това състояние, ще се доближиш и до ония, които са водени заедно с теб по пътя към истината, и по същия начин ще се отдалечиш от тях, ако не успееш да запазиш несмутено в себе си състоянието на най-вътрешна, освободена от желания тишина.

Никакво външно вълнение не може да смути тази тишина, която се обуславя единствено от твоята собствена вътрешна нагласа.—

Недей да търсиш в душевния сумрак спътниците, за чието съществуване се догаждаш.

Ти можеш само да станеш съпричастен в достигнатата вече от тях сила и безспорно ще можеш да осъзнаеш това укрепване на твоите собствени сили, — само че за споделящите твоя устрем към Духа знае само онзи, чийто ученик си ти, така както и те са негови ученици.

Недей си блъска ума, а само поддържай с будно съзнание винаги добросъвестно напрегнати всички свои вътрешни способности, които усещаш в себе си!

Нито за миг не бива да изгубваш себе си от окото на душата!

Иначе може да сбъркаш пътя и едва много по-късно да забележиш, че вече не вървиш по него...

Ако ти се числиш към ония, които не прахосват безполезно времето си на тази земя, тогава сияйният Ден ще изгрее дълбоко вътре в теб още през този земен живот.

Тогава ще бъдеш далеч от всяка опасност, защото твоят път ще бъде вече осветен от твоята собствена проясненост.

Но днес не бива по никой начин да се безпокоиш за оня ден, — достатъчно е да се научиш търпеливо и будно да го очакваш!

Ти не знаеш за кога ти е отреден той, а и никой не знае това...

Ти сам определяш своето време и това "твое време" трябва да се изпълни!

Нека ти бъдат достатъчни словата, които имам да ти кажа тук.

След като се осъществи времето, и до теб ще се доближи Осъществлението!

Всяко нетърпение само помътва погледа ти и с това забавя делото.

Вечен си ти и твоя е Вечността!

Търпеливо изчаквай!

Остави на спокойствие "възприетото"!

Твое единствено задължение е добре да го стопанисваш!

То съвсем не е твое притежание. —

Стреми се всекидневно и всекичасно към високото състояние на вътрешна тишина, сред кипежа на външния свят!

Изпълни се с вяра и упование и отхвърли всеки страх!

Така ти се доближаваш в Духа до оногова, който може духовно да те ръководи, — така ти осъзнаваш в Духа възвишената Общност, от която той стига до теб, — — така ти стигаш накрая до самия себе си в своя жив Бог!

\# Опасностите на суетността

Но пази се, о търсещи, от своята собствена колебливост!

Пази се от тръните на съмнението! —

Ти може би се догаждаш къде пребъдва Светлината, както нощният странник провижда вече през утринната мъгла онова кътче на небето, където скоро ще засияе звездата на деня.

Ала между тебе и онова място са пуснали корен трънливите храсти на непрестанно подновяващото се съмнение...

На мястото на изкоренения от тебе храст всеки път израства нов.

Недей пропилява времето си в глупави начинания!

Никога — дори във Вечността — ти не би могъл да напреднеш по своя път, ако дръзко се опитваш да изкорениш първо тръните на съмнението! —

Тук може да ти помогне единствено твоето непоколебимо мъжество.

Енергично и сигурно пристъпвай напред, макар и краката ти да кървят от хилядите рани на твоята суетност!

Кракът ти трябва да е чист, за да може едничкият вечен Учител, който е Учителят във всекиго от нас, да те остави да пристъпиш кристално ясните стъпала, извеждащи към молитвените зали в Духа и в Истината.

А твоят крак става "чист" едва тогава, когато бъде умит в собствената ти кръв...

Хиляди са търсили Пътя към Светлината и са оставали да висят по тръните на съмнението, защото суетната себичност на търсещите не им е позволявала да крачат напред, без преди това да са изкоренили тези тръни.

Но ти, о търсещи, не бъди като тях!

Ти си в безопасност, докато се уповаваш на вечното Слънце, чийто лъч те озарява в светлината на моите слова...

Безчувствен към всичко, което иска да те задържи, протегни ръцете си към ония готови за помощ ръце, които виждаш сега пред себе си!

Мълчаливо следвай водещия те, който може да каже за себе си:

"Аз не търся вече Светлината, защото самият аз съм станал светещ!”

"Аз не търся вече покой, защото самият аз съм станал покой!"

"Аз не търся вече никакви знания, защото аз сам съм се превърнал в непреходно знание!" — ,

Отнасяй всичко добро към Бога!

Но недей се самозалъгва подобно на мнозина други със самонадеяната мисъл, че Бог бил длъжен да ти отговори на всеки въпрос.

Питай с упование и се радвай, когато получиш отговор, — но уталожи любопитството си, ако отговорът не дойде още докато питаш!

Раните, които ти нанасят съмненията, са необходими, за да укрепне силата на твоята вяра.

Недей малодушно отбягва препятствията, които се изпречват пред теб, за да те задържат, докато силите ти не укрепнат за нови крачки напред!

Не си въобразявай, че може да си призван да изтръгнеш за самия себе си и за другите всички тръни на съмнението, както твоята суетност ти нашепва.

Едва когато се научиш да обичаш съмненията, ти ще съумееш да се предпазиш от тях!

Едва когато никоя достигната от тебе цел не подхранва вече твоето самолюбие, ще бъдеш намерен подготвен да достигнеш най-високата от всички цели...

На мълчание трябва да се научи душата ти, за да се доближи до нея Светлината!

Мълчанието ще бъде най-дълбокият зов на твоята душа към просветление!

С мълчание ще встъпи някога твоята душа във вечното Сияние!

Колкото по-добре се научиш вътрешно да мълчиш, толкова повече ще се доближиш до прозренията, за които копнее душата ти.

Дълбоките прозрения в сферата на истинската Действителност се разкриват само пред оня, който е постигнал в себе си покой, понеже е съумял да се научи на умението вътрешно да мълчи!

Криеща се под хиляди маски обаче, все твоята суетност е тази, която смущава вътрешния ти покой чрез нови и нови въпроси, които не могат да получат отговор, преди да си постигнал великата Тишина...

Едва когато се научиш вътрешно да мълчиш, ти ще стигнеш в тишината на своята душа до оня отговор, който ти дарява вечно спасение!

Глава II

\# ИЗ СТРАНАТА НА СВЕТЕЩИТЕ

В ТВОЯТА ДУША ИМА ЕДНА МАЛКА ВРАТА, - ПО-МАЛКА ОТ ВЪЗДУШНА ПРАШИНКА В СЛЪНЧЕВИЯ ЛЪЧ.

КОЙТО Я ПРЕКРАЧИ, ЩЕ МОЖЕ ДА БРОДИ ИЗ ДАЛЕЧНИ СТРАНИ, БЕЗ ДА СЕ ОТДАЛЕЧАВА ОТ ДОМА СИ.

НАЙ-ДРЕВНИ ВРЕМЕНА ЩЕ ПРЕЖИВЕЕ ТОЙ В ДНЕШНИЯ ДЕН.

АЛА МАЛЦИНА СЪУМЯВАТ ДА СЕ НАПРАВЯТ ТОЛКОВА ДРЕБНИ, ЧЕ ДА МОГАТ СЪЗНАТЕЛНО ДА ПРЕКРАЧАТ ТАЗИ МЪНИЧКА ПОРТА...

\# Прагът

Пристигнал в Храма, където трябваше да получи посвещение, ученикът запита своя Учител:

«Кажи ми още, о Сигурни, комуто аз тъй дълго вече се доверявам, какво си ти пред самия себе си в своето самопознание, — ти, който умееш да владееш всичко в себе си и от нищо вече не си владян!?

Дали онова, което си, е присъщо на самия човек, или пък си намерил в себе си нещо друго, на което човекът трябва да служи само като маска? — »

А Учителят рече:

«Аз съм, както и ти, човек,— но онова, което съм бил, преди моята майка да ми даде тяло и живот на тази земя, аз станах тук едва след като преодолях съня на земния човек.

Аз станах повелител на своите вечни сили и тук на земята едва тогава, когато се научих да побеждавам земния сън, в който човеците от тази земя са склонни да проспят живота си.

Питаш ли ме какво съм, мога да ти кажа само едно:

Аз съм — аз самият, и единствено — аз самият!»

«Ти самият?» — едва промълви въпроса си ученикът...

«Ти самият? — —»

«Как да разбирам това?! — »

«Мой жадни за знание ученико — отвърна Учителят, — колко много си чул ти вече от мен и колко много още бих могъл да ти кажа, — но и колко много съм принуден все пак навеки да премълча, ако не съумееш преди това сам в себе си да си го кажеш! — —

Повече ли ще знаеш за мене, ако ти кажа:

Аз съм господар на своите вечни сили, защото съм станал Себесила на тези вечни сили?

В мене те съзнават сега себе си и само в моята воля виждат осъществена своята...»

«Кажи ми тогава за силите, чиято Себесила си ти, о Великодушни!» — помоли в отговор ученикът.

И Учителят рече:

Чуй ти, който търсиш Светлината, и разбирай в сърцето си!

Когато вие, спящите човеци, казвате по земному: — ние виждаме света с очите си, ние го чувстваме или усещаме и нашето ухо ни осведомява за него, вие говорите само за една малка част от света, която е повече или по-малко достъпна за вашето познание.

Аз обаче познавам Цялото и живея съзнателно в него...

Аз виждам, чувам и усещам повече от вас!

Аз живея в цялата Вселена, съставена от светове като вашия и обхващаща всичко съществуващо.

Втъкани един в друг, — прониквайки се взаимно, — всички светове са на едно и също място.

Скрит във вашия свят, — зад видимите форми на вашия свят, — се намира светът на духовните сили, чиято Себесила из Духа съм аз.

Пратворчески, ала и: - чрез творчество рушейки, — се изявяват тези сили.

Безсилни са те сами по себе си, тъй като им липсва всякакъв импулс към самостоятелно осъществление, но Себесилата на едного само, който е — той самият — ги изпълва с подтик към самоизживяване и така те се превръщат в духовно искани стихии...

Силата на тези стихии се усеща от всички живеещи тук на земята, — царе и просяци, — силни и слаби, — богати и бедни, — но премалцина само се догаждат от кои светове стига до тях това въздействие.

Почти за всички това си остава тайна, понеже те само сънуват в своите земни тела, докато душите им спят. —

Ала чуй по-нататък ти, комуто предстои да стане Око на Световете!

Втъкан и потопен в света, който на вас ви изглежда като цялата вселена, втъкан по същия начин и в света на ония сили на живия Огън, за които ти говоря тук, съществува един свят на чистата Светлина, просветляващ и разкриващ в себе си всички светове.

Тези три свята, — като тяхна опора, — проникващ в тях и изживяващ ги всички в себе си, — държи Могъщият, който единствен познава себе си в Своето Име.

На нас Той се разкрива в мълчание...

От Него и в Него живее всеки, който е ставал зрящо Око на Световете.

Чрез Него Себесилата владее над силите на живия Огън.

Ти би могъл наистина да го наречеш също — Могъщите, — защото в Себе Си той включва Мъжа и Жената.

В Праначалото на съществата, които наричат себе си "човеци", Човекът във вечното Сътворение от "Отца" е бил обладател на Себесилата и повелител на всички сили на живия Огън.

Когато обаче силите на живия Огън, който гори без пламък, са разкрили пред прасътворения Човек своето могъщество във всичко живо, той е забравил своята Себесила, на която единствено силите на Огъня са дължали своята всеобхватност, величие и могъщество, и — е изпитал страх от тях...

Страхът е първичният грях на Човека, — защото само от страх пред силите, чийто повелител той е бил, Прасътвореният е паднал от вечната Сияйност!

Ето, ти знаеш вече причината за всяко зло тук, на тази земя!

Не само Човекът е станал негова жертва, но и всички светове, в които падналият е внесъл своя първичен страх...

С удивление гледаш ти "чудесата на природата", без да подозираш, че всичко възприемано от тебе произтича от твоята, парализирана сега, вечна духовна Воля, и би било много по-чудесно, ако царството, което наричаш "природа" и чийто пленник си вече самият ти, можеше и днес още да те признае за свой повелител. —

Сега всички сили в него са принудени да продължат да действат като колелата на часовников механизъм, чиято пружина е вече навита.

Ти единствен можеш да спасиш и "природата", макар за това да е необходимо да изтекат още милиони години!

Ала не мисли, че това малко небесно тяло, на което ние живеем сега тук, единствено носи последиците на твоето "падение"!

Цялото физически възприемано космическо пространство с всичките му слънца и планети е осъдено от човека, поради неговото отпадане от съзнанието за собственото му духовно могъщество, да бъде без "Бог", защото единствено и само на Човека е било някога изначално поверено онова, което днес невидими същества, откъснати от Духа и изпълнени с жажда за власт, са извоювали като своя сфера на господство.

Безброй живи твари са принудени, по вина на Човека, да страдат невинно!

Виновен, той е отредил същата съдба на собственото си земно съществуване.

Само чрез Човека, който, станал жертва на страха, се е отказал от своята изначално дадена му власт, всяка твар може да бъде някога отново изтръгната от лапите на своите мъчители, изпитващи наслада от неизказаното страдание, което падението на човешкия дух е трябвало несъзнателно да причини. —

Чуй сега по-нататък за съдбата на Човека, — съдба, която щеше да бъде неизбежна дори ако първоначално един-единствен само Човек е бил сполетян от нея.

Все отново и отново сееща зло, тази съдба преминава през всички земночовешки епохи и раздухва страха: — първичния грях, — във всяко ново поколение.

Така Човекът се е сгромолясал от своето духовно могъщество и от божественото си величие, докато една тленна животинска форма не се е явила като последно спасение за неговото себеизживяване. —

Вие наричате "прачовеци" всъщност ония животни, с които сътвореният в Духа Човек: — "Господарят на земята", се е съединил, след като той, надвит от страха, е "паднал" от своето единение с Бога...

И все пак силата свише не го е съвсем напуснала!

Оживяван от изначални сили и изпълващ животинското тяло, скрит за животното и забулен в него от самия себе си, той предугажда в себе си Себесилата като едно чуждо, висше същество.

Животното е станало убежище на падналия, който се е скитал без Родина, — защото Родината не го е вече познавала, — и животинското тяло се е превърнало за него в Пещера на спасението...

Щом в него засияе Себесилата, той възликува в животното и всеки животински нагон помръква в тази светлина. —

Затова тъй неутолимо копнее той в животното за такава Светлина, — и този изгарящ копнеж все отново и отново го тласка към Светлината след всеки нов озарил го лъч.

Някои от съществата, наричащи себе си тук на земята "човеци", — чието мъжество е укрепнало, след като от Духа са съзрели неволите на животното, отредени и на тях, — са се устремили с такава сила към Светлината, че тя е могла отново да ги озари още преди раждането им в земно тяло.

Те отново са овладели Себесилата!

Те са станали първите помагачи на своите заспали в животното братя и на техните сестри.

Те са станали зрящите Очи на Световете!

Те владеят силите на живия Огън, които им служат с пламенно усърдие...»

«Знаеш ли сега, кой съм аз — ? —», попита след тия думи Учителят.

И неговият ученик отговори объркан, сякаш току-що пробудил се от сън:

«Да, Учителю! — Сега ми се струва, че се досещам кой си ти.

Обаче: — обясни ми все пак, ти, който толкова много вече си ми обяснил, — от своя баща ли си наследил тази духовна Сила, или пък от майчината утроба имаш дарбата за това познание?

Прости ми, ако въпросът ми отива по-далеч, отколкото си склонен да ми отговориш!

Ти знаеш, че аз се прекланям с благоговение пред теб, — ала очите ми не могат да забравят, че те виждат в човешки образ, подобен на другите хора, и те напразно се взират и търсят да открият в теб онова, което телесно обуславя твоето светло познание.»

«О, неразумни! — отвърна Учителят. — Мислех, че за мене питаш! — Че искаш да узнаеш кой съм аз!?!

Вместо това ти запита за животното, което още ми служи за храна и което постепенно се изразходва, защото аз живея на този свят чрез неговите сили. —

Откъде имам онова, което ти дадох чрез моите слова, ти повторих и днес.

Ала ти не чуваш какво ти се казва, защото си все още потънал в съня, в който вие, мислейки, сънувате живота си!

Знай, че словата ми ти дариха знание в Прасветлината и че само който притежава Себесила, постига знание в Прасветлината! —

А сега, — кажи ми ти сега, кой си ти? — защото Законът изисква да ти поставя същия въпрос, който ти отправи към мен в този свят храм.

Кой си ти?! — Който от толкова много си владян, и толкова малко си научил да владееш! — —»

И ученикът отговори:

«Учителю, питаш ме със сурови думи за нещо, което ти единствен би могъл да ми кажеш. —

Аз — —не зная това!»

И Учителят рече:

«Никога не е имало човек по-дързък от тебе!

Как можа да встъпиш в този храм, — в храма, откъдето не може да излезе никой, който не знае отговора на моя въпрос, — след като не си в състояние да кажеш кой си ти!? —

Жалко нищожество! Ако не си достатъчно мъдър да отговориш, то нека въпросът ми събуди поне разума ти, за да не станат тези стени свидетели на твоята гибел!»

Едва овладял гласа си от вълнение и разтърсен в цялото си тяло, ученикът отговори:

«О ти, който всичко любиш, — как би могъл да оставиш да загине твоят ученик само защото той не знае сега как да отговори на въпроса ти? — —

Може аз наистина да съм нищо, както ти казваш, — а може би в словата ти има и скрит смисъл. —»

«О, глупецо! — каза тогава Учителят със студен глас и суров присмех. — Ти си нищо не само в някакъв си скрит смисъл, а в буквалния смисъл на думата!

Не виждам нищо, на което да мога да предам великото ръкополагане, което ние си предаваме един другиму, откакто първият между нас го е получил чрез Прасловото от Прасветлината.

Не виждам пред себе си нищо, което да може да носи този свещен дар, щом ти още не знаеш кой си!

Преди това тук беше още моят ученик.

А сега аз виждам едно нищожество и говоря на едно нищожество.»

Тогава ученикът изкрещя като в треска:

«Учителю! — Наставнико мой! — — Ти се подиграваш на своя ученик!

Ти искаш да ме погубиш!

Ти говориш, както никога преди не си говорил с мен!

Ти знаеш кой стои пред тебе!

Ти знаеш кой съм аз!

Ти знаеш, че аз не бих стоял тук пред тебе, ако вие не бяхте ме повикали!»

«Какво е това тук, което се осмелява да ме хули?» — отвърна презрително Учителят.

И ученикът изкрещя така високо, че гласът му пронизително отекна в тъмните зидове:

«А3 съм това!! — Ала не те хуля!

А3, твоят ученик!

А3 САМИЯТ съм този, който е изправен тук пред тебе!»

След като изкрещя високо тези думи, ученикът загуби власт над сетивата си и се свлече като безжизнен.

Най -после, след продължителен и дълбок сън, той се пробуди.

До постелята, където бе положен почти лишен от живот, стоеше Учителят.

Ученикът се огледа и мястото му беше вече непознато, защото сега се намираше във вътрешните зали на Храма.

Тогава той позна Учителя и видя, че лицето му сияе от радост.

«Стани! — каза Учителят с изпълнен от любов глас, — стани и изкачи сега първото от седемте стъпала, които ще те изведат до Светая светих на Храма.

Там ти ще постигнеш Силата, на която се покоряват огнените стихии...

Ти издържа сега изпитанието на Прага, защото за пръв път всяка клетка на тялото ти се превърна в — Слово! —

Преди това само главата и сърцето ти бяха живи.

А сега, във вика на твоя смъртен страх, всичко в тебе се събуди за живот!

Сега Човекът дойде на себе си в животното и неговият сън е преодолян!»

Ученикът слушаше тези думи и не знаеше какво става с него.

Обхванат още от съмнения, той хвана ръката на Учителя и рече:

«О, великодушни! — Колко голямо е наистина твоето сърце! — Какво да направя, за да ти благодаря?!»

Но Учителят поклати глава и каза със спокоен глас:

«Изкачи стъпалата!

И когато успееш да изпълниш тази задача така, както тя трябва да бъде изпълнена, — тогава ще те видя отново.

Който е узрял за намиране, ще бъде намерен тук.

А ако си дошъл прекалено рано, то и сега не ще можеш още да се спасиш от тези зидове.

Сбогом!

Може би — ще ме видиш пак!

Последното изпитание е все още пред теб!»

При тия думи Учителят поведе мълчаливо своя ученик през дълги и лъкатушни мрачни галерии, — и мълчаливо го напусна, когато стигнаха пред седемте високи стъпала.

Сам, — без всякаква помощ, — ученикът трябваше да се опита да ги изкачи.

Твърд, съсредоточен, с челичена воля, след продължителни, все напразни усилия, той успя най-после да преодолее височината на първото стъпало.

Всяко ново стъпало беше далеч по-трудно за изкачване от предишното.

Често силите му заплашваха да го напуснат.

А седмото стъпало бе почти непреодолимо, защото то беше — високо колкото самия него...

С последни сили ученикът трябваше да се опита да надхвърли себе си, докато най-после, след неизказани усилия, успя да се изкачи и на това най-високо стъпало.

Тук вече пътят му към Светая светих беше открит.

Пристигнал в Светая светих на Храма, ученикът намери тук всички, които преди него бяха изкачили същите стъпала, и сред събраните там той съзря и Учителя, чийто ученик беше.

Като го видя, той поиска да целуне с благодарност ръцете на Учителя, защото усещаше ясно каква промяна се бе извършила в него и че вече притежава Силата, която Учителят му бе обещал, ако успее да изкачи седемте стъпала.

Ала Стареят измежду събраните в Светая светих на Храма го спря благо и рече:

«Кому искаш да благодариш, — ако не на Оногова, в чието Име ти се превърна в Слово?! —

Виж, ние всички сме: — един в друг! — —

У теб бе онова, което ни призова към тебе! —

У теб бе онова, което искаше да постигне себе си!

У теб бе онова, което се осъществи в тебе! — —

Ти живееш сега в нас и ние — в тебе!

А ние, — всички в едно, — живеем в Оногова, който ни обединява!

Познавайки го, ние му се прекланяме — в самите нас...»

Така ученикът сам стана Учител и обединен вече с всички, които преди това го бяха ръководили, защото го бяха намерили подготвен за вечното Единение, — още преди да се беше родил тук на земята.

\>

\# Въпросът на царя

«Обясни ми, о безсмъртни — започна царят, — защо всеки мъдрец учи на различна мъдрост? —

И единият, и другият наричат своето учение истинно, и все пак ученията им са из основи различни.»

«Те всички учат на едно и също нещо!» — рече оня, за когото говореха, че е постигнал великото Единение и затова никога вече не може да бъде в противоречие със себе оставайки завинаги неотделим от вечно единните Зналци в изначалната Светлина.

«Прости ми, велики Учителю, че съм принуден да ти възразя! — отвърна царят.

Опитвал съм ученията на мнозина мъдреци и всяко имаше различен привкус.

Един говореше за многократни физически прераждания на един и същи индивидуален живот в много тела, подновявани след всяка загуба на предишното тяло, — а друг за многократни душевни прераждания в едно, веднъж само дадено земно тяло, по време на елин-единствен живот на тази земя. —

За едного Боговете са съдници, — а за другиго човекът стои по-високо от всички Богове и според неговото учение постигналият съвършенство добива власт над Боговете.

Как виждаш единството във всичко това?! — »

«Във всички тия учения става дума за една истина!» — каза мъдрецът.

«Но как могат тези учения да проповядват толкова различни неща, след като в основата им се крие една и вечно съща истина?» — попита царят.

А мъдрецът му отвърна:

«Велики царю, чуй една притча!

Един учител седял в ясен слънчев ден с учениците си на брега на морето.

Нито една вълна не браздяла безграничното огледало и небесният свод искрял като огромен диамант.

Тогава учениците помолили Учителя да се качи с тях в една лодка, за да го отведат с греблата навътре в морската шир.

Учителят се качил в просторната лодка и учениците му натиснали греблата, докато земята не се скрила от погледите им.

А когато се спрели да отдъхнат под сянката на едно опънато платно, Учителят казал:

"Искам от собствените ви думи да проверя дали вече виждате онова, което се старая да ви науча да виждате.

Кажете ми сега, какво виждате!"

Тогава първият от учениците уловил образа си върху гладката водна повърхност и възхвалил достоверността, с която той се отразявал в огледалото на морето.

Вторият плъзнал поглед по водата и го спрял там, където небесният свод я докосвал, — и тъй като много добре разбирал, че и от онези далнини ще му се открие същата панорама, сърцето му се изпълнило с усещането за тази необхватна широта и той прочувствено и с благоговение възхвалил безкрайността.

Когато дошъл ред на третия, той заговорил за рибите, стрелкащи се в дълбоката чиста вода около лодката, и с любов описал техните гъвкави тела и искрящите им пъстроцветни люспи.

Така те всички говорели за различни неща, макар че били на едно и също място.

А когато четвъртият заговорил за светлината, озаряваща всичко наоколо, — и след като той, опиянен от тази светлина, високо възхвалил с добре подбрани слова огнения блясък на звездата, на която дължим всяка земна светлина, — — учениците отправили изпълнени с очакване погледи към своя Учител, защото на първите трима им изглеждало сигурно, че само четвъртият е дал очаквания от Учителя отговор.

А Учителят рекъл:

"Аз виждам слънцето, виждам и светлината, — виждам привидно безграничната широта, — виждам морските твари, тълпящи се в сянката на лодката ни, — виждам и себе си в течното огледало, — — ала — аз виждам нещо повече, и искам да науча и вас да виждате повече от всичко това!"

"Кажи ни, любими Учителю, какво друго още виждаш освен всички тези неща!" — помолили тогава четиримата ученици в един глас.

А Учителят казал:

"Нима не съм ви говорил достатъчно за това?

Толкова луни вече ви разказвам какво виждам, още ли не го знаете?"

Тогава всички викнали:

"Никога още, Учителю, не сме били заедно в морето, как може да си ни говорил за него!? — "

"Нима ви казах, че за морето съм ви говорил, а не за онова, което виждам? — отвърнал Учителят и продължил:

Вие ме изведохте с греблата си в морето и помислихте, че искам да ми говорите за него, за ширналата се вода и за струящата върху нея светлина.

Морето обаче само разказва себе си и всичко, което ни заобикаля тук, се разказва само!

Ако тук около мен бяха хиляда ученици в своите лодки, ушите ми щяха да чуят хиляда разказа за морето, за светлината и за безкрайността, — изказани с човешки думи...

Но нима нямаше да е същото и сред палмовия лес? —

Или на покритите със сняг планини на Химават? —

Гората и планините също разказват сами за себе си и няма нужда да се обръщам към вас, ако поискам да чуя разказа им.

От вас обаче исках да чуя онова, което навсякъде виждам и което въпреки това не е свързано нито с време, нито с място! —

Който него съзре, той забравя вече разказите на небето и на морето, на планините и на лесовете! — —

Вие търсите още навън, защото във вътрешното ви царство не е изгряло още слънцето, и затова то е тъмно...

А когато станете някога "царе" на своите царства, тогава всичко, което е отвън, ще бъде принудено да дойде при вас и да ви отдаде своята дан веднага щом поискате това. —

Така че оставете всичко, което лежи навън, спокойно да ви разказва за себе си както знае, и не поставяйте въпроси, на които не е възможно сега да ви се отговори отвън!

Чакайте, докато станете господари в самите себе си, за да добиете право върху онова, което искате, защото ако тръгнете като просяци, всеки ви дава само каквото на него му е угодно! — — "

Като чули тези слова, учениците замълчали посрамени и всеки преживявал думите на Учителя в собственото си сърце.

Вечерта наближавала и с енергични удари на греблата те поели към сушата, и всеки такъв мах се превръщал за учениците в обет, преди да задават въпроси за онова, което лежи отвън, да се стремят първо да станат господари в самите себе си.»

«Значи — каза царят, след като мъдрецът свърши своя разказ, — значи трябва да се приеме, че различия между ученията има само за ония, които са още "отвън"? —»

«Наистина е тъй, царю — рече постигналият съвършенство, — ала не забравяй при това, че онези, които "отвътре" възвестяват, след като са станали вече господари в себе си, могат да говорят само на своя език!

Искаш ли да познаеш истината по твоему, ще трябва в себе си да я потърсиш!»

И понеже царят замълча, мъдрецът се надигна като човек, който знае, че не е вече нужен, мина между свитата и се отдалечи, потънал във вътрешната си светлина.

А царят се замисли, дали наистина иска сам да прозре истината?

След някое време обаче той се отказа от мислите си и си рече:

«Кой знае дали ще намеря истината в себе си?!

Кой знае и дали тя отдавна вече не ме е изоставила, защото се е видяла изоставена от мене?!

А и защо ми трябва сам да погледна истината в очите?!

Може би аз самият няма да съм сигурен в своята истина, — как тогава ще мога да зная що е истина?!

А в моите земи живеят толкова мъдреци и навсякъде проповядват вещи учители.

С мене, царя, те са длъжни да споделят най-чистото си познание и аз ще мога да приема онова, което ми допада.

Моите прадеди също са признавали за истина само онова, което са искали, защо и аз да не си запазя същата свобода!»

И стана така, че до края на дните си този цар не позна истината.

\# Странстването

Ученикът, чиято родина се намираше на запад, далеч от голямата планина, по склоновете на която живееше Учителят, бе току-що запитал за възвишения Рави от Назарет и помоли за разяснения.

«В моята страна — каза ученикът — има немалко известни учители, които не вярват, че той е ходил някога по земята, и мислят, че легендата е създала неговия образ, — има дори някои, които са на мнение, че разказите за неговия живот не са нищо друго освен забулени сказания от един космичен мит, който някога е бил свещен за хората от древността.

Но ти, о Пречисти, често вече си изричал пред мен слова, взети от тебе съвсем неслучайно от книгите, разказващи за живота на юдейския Учител и за неговото Учение.

Ти споменаваше винаги с благоговение неговото име и ако съм те разбрал правилно, за теб той стои по-високо от всички други, извървели някога пътя на Единението? —

Защо тогава не си сред ония, които изповядват вярата в юдейския Учител, тачен така високо и от тебе?»

А запитаният само се усмихна благо и с разбиране, но не отговори.

Тогава ученикът, изпаднал в съмнение дали въпросът му не е все пак неуместен, поде отново с известно смущение:

«Безспорно, о повелителю на духовни сили, за които моите учители от Запада нищо не можаха да ми кажат, ти имаш право, когато се надсмиваш в себе си над моя въпрос!

С какво ли състрадание гледаш ти на нас, хората от Запада. —

Ала все пак аз те моля да удостоиш с отговора си поне един мой въпрос: —

Не би ли било много по-добре за нас, хората от Запада, да оставим настрана и без внимание Учението на този юдейски Учител, като сказание, което няма какво повече да ни каже днес?

Та нали всяко време си има свой собствен, присъщ само нему начин да се доближи до истината.»

При тези думи Учителят остана безмълвен.

Двамата странници бяха стигнали сега до височината, която разделяше водите на една река от водите на друга.

Могъща четириъгълна каменна колона, изсечена някога от един-единствен скален отломък, отбелязваше това място.

На писмеността на страната върху нея бяха дълбоко издълбани с едър шрифт свещените срички:

ОМ МАНИ ПАДМЕ ХУМ !

което ще рече: "Наистина! В цвета на лотоса се крие Тайната!"

А под тези слова се намираше знак, който сочеше на чуждоземните поклонници пътя към целта на тяхното странстване.

«Не мислиш ли, че би било по-добре — започна Учителят, сякаш, потънал в собствените си мисли, не бе чул въпроса на ученика, — тази грамадна стара колона да бъде махната оттук?

!По друг начин съм виждал да постъпват народите от твоята раса и мисля да направя нужното, за да бъде докаран тук от големия град на юг един от съвременните, нови пътепоказатели, боядисани в приятни тонове и с най-различни украшения — такива, каквито вие, хората от Запада, леете от метал.

Нека видят поклонниците, че монасите долу в манастира не са толкова далече от живота, че да не могат да отговорят на изискванията на своето време!

А колоната, която отдавна вече не съответства на времето, може тогава да бъде съборена и запокитена долу в клисурата, където да се разбие на късове край пътеката на поклонниците.

Какво би могъл днес вече да ни каже този скален блок?!

«Нали не говориш сериозно, Учителю? — отвърна ученикът ужасен.

Наистина се вижда, че колоната е древна, но тя носи онези велики, прости форми, които в никоя епоха не могат да остареят, а и свещените срички са издълбани с шрифт, който по красота едва ли има равен на себе си.

Как би могъл да заповядаш да бъде разрушена тази могъща творба, носеща белега на най-възвишено величие, за да бъде поставена на нейно място една лишена от всякакво достойнство, варварски безвкусна табела от лят метал, каквито за съжаление се срещат днес на всяка улица!?!

Как може свещените срички да са ти толкова безразлични, че да понесеш да бъдат изрисувани на една тъй безобразно изпъстрена, лакирана повърхност?! —

И освен това на тази височина подобна табела не би устояла дълго време на връхлитащите я ветрове и бури!

А колоната, която майсторска ръка е изсякла от цял скален отломък, стои повече от хиляда години тук и още много хиляди години ще сочи отдалече пътя към храма на всички поклонници, — а и самата тя вече е една светиня: — истински достойна за Божеството!

Ти, разбира се, не говориш напълно сериозно, защото как би могло онова, което е намерило израз тук, да остане макар и за миг скрито за теб, за когото никое човешко чувство не е тайна?? —»

Тогава Учителят отново се усмихна и замълча, както и преди това бе мълчал.

И те потеглиха.

В мълчание се спуснаха те към долината, — към пръснатите нашироко здания на стария тибетски манастир, недалеч от който Учителят се оттегли.

А ученикът се замисли как неговият Учител все успяваше да го застави на всеки въпрос сам да си даде отговора, — както стана и сега, при въпроса за Учителя от Назарет...

\# Пасхална нощ

Меки сенки очертават зъберите и кулите на свещения град в напоения със светлината на кръглата луна въздух.

Ширналата се долина е изпълнена със сребристо сияние, стелещо се като искряща слана над оголените върхове на юдейската планина.

Далеч зад себе си оставихме градската стена и сега пред нас се разстила малка маслинова гора.

Като сивозеленикав облак се е сгушила тя в стръмния склон на хълма.

А близо до отвесните скали са засадени в редици строги, тъмни дървета — личи, че човешка ръка ги е подредила така — и сега те се извисяват над сивозелената листва като сонм наметнали черни брони стражи.

Цари пълна тишина.

Но какъв е там, на края на маслиновата гора, онзи бял силует, хвърлящ светлата си сянка върху покрития с асфодели склон?

Наистина! — Там нещо помръдва!

Някакъв човек!

Облечен в бяло, той излиза предпазливо напред, слага ръка над очите си, защото лунната светлина го заслепява, и внимателно оглежда пустата околност...

Недалеч минава път, водещ към планината.

Сякаш светла връв, изтървана по невнимание от някого, се белее той там.

Лесно може да бъде проследен с поглед до мястото, където се изгубва нагоре между струпаните отпред скали.

Съгледвачът се озърта на всички страни, но явно не намира нищо, което да го обезпокои.

Ето че се връща назад в синкавата сянка и изчезва между маслиновите дръвчета.

Какво ли искаше той?

А там пак просветва нещо бяло

Ето — един от тях излиза на открито.

Не, — още един!

Те носят нещо.

Като че ли някакъв тежък, скъп товар...

Сега се подават още двама и вече става ясно, че това, което четиримата се стараят тъй внимателно да пренесат, е сякаш човек, или човешко тяло.

Той също е завит в бяло, като тях самите.

Какво ли всъщност е станало? —

Те безмълвно пресичат осеяния с асфодели склон и излизат на пътя.

Сега още по-ясно се вижда, че носят едного своите.

Но това, изглежда, е мъртвец!

Под коленете му са подпъхнали дълго платно, преметнато през раменете на първите двама.

Те държат с две ръце усуканото платно, прехвърлено през раменете им, и техният товар явно не е лек.

А вървящите зад тях крепят горната част на тялото: — през гърба и под мишците.

Главата му е като че ли облегната на техните рамене.

Трудно пристъпват четиримата...

Бавно крачат те напред.

Дълго вървят така и фигурите им губят постепенно очертанията си, после предпазливо спират, за да отдъхнат.

Те сякаш отново оглеждат с търсещ поглед местността

Много трябва да са го обичали, когато е бил още между живите! —

Не се носи така човек, който не е бил обичан!

Изпълнени с благоговение го носят те...

Ето че тръгват отново.

Съвсем близо са вече до планината.

Съзираме ги още само като бяло петно, пълзящо бавно напред, и който не ги е видял преди това, едва ли би ги различил вече по осветения път.

Сега те свиват към скалите, зад които пътят се губи.

Скриват се вече от погледа ни...

Сребристо-сияйната светлина на луната залива цялата околност.

Всичко пак е така, сякаш никой никога не е вървял по този път...

Изведнъж отеква неистов вик — оттам, където редицата тъмни стволове се извисяват над маслиновата гора!

След него се чуват и други викове, — груби, като шумни проклятия на разярени войници — и в мрака светва червеното сияние на факли, отдалечаващо се бързо, заедно с гълчавата, към градската стена.

Светлината на факлите се вижда само докато озарява още тъмните отвесни скали и редицата мрачни дървета.

След това заревото им е погълнато без остатък от ярката лунна светлина.

Нищо вече не се забелязва.

Пътят към градските порти не се вижда оттук, иначе бихме съзрели отново червенеещите се факли в сянката, хвърляна от градската стена.

А на голия хълм край града се открояват побити три кръста.

На два от тях още личат разпнатите, но третият сякаш е празен...

Да, ясно се вижда, че е празен!

Толкова е светло тази нощ.

Но защо тогава е бил поставен този кръст?!

На него трябва да е бил разпънат някой!

А защо са го свалили? — —

Дали не е онзи, когото белите мъже отнесоха оттук??

Тогава неговият край трябва да е бил бърз, защото понякога те висят там дни наред, сякаш мъртви, докато не изреват внезапно като диви зверове, давайки знак, че не са още свършили.

Може би този човек не е могъл да понесе болките, или пък е бил почти бездиханен вече от изтезанията на римските войници още преди да го разпънат.

Но защо е бил свален от кръста? —

В малката маслинова гора отново цари покой.

Нека отидем нататък и видим каква е била причината за този шум.

Сега там сигурно няма вече никой.

Но това не е маслинова гора!

Това е отворената градина на някой богат човек!

Една хубава пътека ни отвежда сега до високите тъмни дървета.

А това там, в скалата, не е ли издълбан отвор?

Наистина! — Някакъв гроб!

Тъмно е тук, защото лунната светлина е засенчена от отвесните скали, а ние нямаме светилник.

Пещерата продължава сякаш дълбоко навътре, но не бива да пристъпваме по-на-татък, за да не пропаднем в някоя скрита пропаст.

Но ето, отново се приближава и друга фигура, също в бяло!!

Кой ли може да е това?

Сигурно собственикът на градината!

Но какво търси тук през нощта?...

— Оногова ли търсите, който бе погребан тук?!

— Не, не сме чули някой да е бил погребван тук, — просто видяхме как четирима мъже, облечени като тебе, отнесоха от тази градина един мъртвец към планината, а после чухме силен шум и видяхме сиянието на факли.

— Запазете тогава като своя тайна онова, на което сте станали свидетели, — — но знайте: този, когото сте видели да отнасят, загина наистина в мъки, и все пак той е жив!

— Видяхме преди малко, че един от кръстовете, издигнати на голия хълм, е вече празен, а все някой трябва да е бил разпнат на него. — Не е ли бил онзи, за когото говориш?!

— Той беше наистина! — И той е мой брат! — И тези, които сте видели да го носят, са мои и негови братя! —

— О, но защо тогава е бил разпнат?! — Ти съвсем нямаш вид на брат на някой разбойник или убиец! — —

— Защото той избави човеците от смъртта и защото навеки мъртвите жадуваха за мъст!

— Чужди за нас са тези думи, странно звучат те, но ти говориш така, че не можем да не ти вярваме.

— А какъв беше този шум, който чухме преди малко? —

Това бяха стражите, приспани магически от нас, за да можем да изнесем земното тяло на своя брат, почиващо за кратко в гроба по молба на един богат наш приятел, която бе удовлетворена от властителя в този град.

Те трябваше да пазят гроба и щом ги събудих, като минах уж случайно оттук и се учудих защо спят на такова място, те запалиха факлите си и видяха, че гробът е отворен и пуст.

Затова така грубо ругаеха!

И сега търсят в града хората, които са отворили гроба, с надежда да намерят тялото.

А аз оставам тук, за да утеша приятелите и учениците на моя брат, когато дойдат да го оплакват на неговия гроб.

Оставам, за да им кажа, че той е жив!

— Но ние видяхме как твоите братя отнесоха неговия труп оттук!

— И все пак жив е този, на когото това тяло бе дреха и обвивка, докато имаше още нужда от дреха и обвивка, за да разкрие Духа пред онези, които виждат само дрехата и обвивката! —

— Ако това е истина, кажи ни тогава къде да намерим жив твоя брат, защото говориш като за човек, когото си струва да търсим, дори да трябва накрай света да отидем! — —

— Във вас самите!

И докато се споглеждахме удивени, без да разбираме какво означават тези думи, облеченият в бяло ни напусна, преди да забележим това, а когато го повикахме, не получихме никакъв отговор...

Едва по-късно ни озари Светлината и ние видяхме вечно Живия и разбрахме неговото възвишено Учение, и оттогава той е в нас!

Докато облеченият в бяло отговаряше така на питащите го, двама от неговите братя очакваха в един скалист овраг недалеч в планината другите четирима, които носеха тялото на своя събрат.

Чакащите бяха събрали и струпали на клада дърва и съчки, за да бъде положено върху тях тялото.

Сега те видяха, че носещите приближават изморени, и побързаха да им помогнат.

Потресени — в безмълвно вълнение — повдигнаха шестимата мъже тялото на своя брат, чието дело бе свършено, положиха го на кладата и го предадоха на запалените с огниво пламъци...

Отдалеч едва се виждаше тънък стълб дим, който постепенно се разнесе над планината, когато първите лъчи на зората обагриха планинските хребети.

Наистина Възкръсналият бе пожелал сам всичко да стане така и неговите братя бяха само изпълнили неговата повеля.

Тленните останки на земното му тяло не биваше да стават пречка за Възкресението, което той си бе подготвил в душите на своите. — —

А сега той беше освободен от всичко в себе си, което не бе от Духа, и добил свобода, се съзнаваше вече само в своя духовен облик, — без да чувства вече мъките, така несправедливо понесени от земното му тяло.

Сам възкръснал в духовния си облик, той живее оттогава възвисен в духовната сфера на тази земя, и носи Възкресение за всички, които на дело и в живота си са истински следовници на неговото учение. —

Така той живее сред своите, както някога бе обещал: - "до свършека на света!"

\# Съединение

След като стигнах пред Дома на Мъдреците на Светлината, започнах да хлопам на вратата като човек, който с право очаква достъп в него, — ала никой не дойде да отвори.

Печал тогава обзе душата ми и изнемощял, аз заспах пред прага.

Когато се събудих след тягостни и страшни сънища, пред мен стоеше един мъж, който водеше след себе си добиче, натоварено с кошове от плетена тръстика, пълни с пресен хляб.

«Какво търсиш тук, чужденецо? — ми каза човекът.

Не знаеш ли, че тези двери се отварят само пред този, който е излизал вече през тях?»

А аз отвърнах:

«Горко ми, ако говориш истината, тъй като от далечен път идвам, — сам Учителят ми нареди да тръгна по него към ония, които живеят в този Дом, за да бъда приет в тяхната Общност.»

Тогава човекът ми каза:

«И аз съм един от ония, които живеят в този Дом, и твоето въжделение е добре познато на моя дух, — само че пак ти казвам: — Никой не е пристъпвал този праг, без преди това да е умрял!

Ако след смъртта си той дойде на себе си в този Дом, тогава ще може безпрепятствено да влиза и да излиза от него.

Така че ако искаш да умреш, за да дойдеш при нас, това добиче ще пренесе през прага твоя труп!»

«Как може да не искам да умра — бе моят отговор, — щом това е единственият начин да встъпя във вашата Общност?!

Вземи бързо живота ми, за да премина прага, защото зная, че моята смърт свършва отвъд тези двери!

Нима и ти не си умрял някога, преди да престъпиш тая порта, а ето че стоиш жив пред мен?! —»

«Да бъде според волята ти!» — отговори мъжът и в същия миг почувствах как тялото ми става безжизнено: — как съзнанието ми помръква...

Но още преди да си дам сметка, че напълно съм напуснал тялото си, дойдох по странен начин отново на себе си като един от хлябовете, поставени в тръстиковите кошници.

Исках да викам, но не можех.

Беше също като в кошмарен сън, когато искаш да извикаш, но така и не успяваш.

Исках да избягам, но хлябът, станал мое тяло, не помръдваше.

Тогава съзнанието ми помръкна отново и така трябва да съм бил внесен в Дома и поставен на трапезата, където скоро след това дойдох на себе си редом с други ястия, лежащи до блюдото пред Старея на Мъдреците.

Не бях дълго лежал така — все като в тежък, потискащ сън, — когато до мен стигна гласът на Старея, който казваше:

«Благословен и осветен да бъде този хляб, който предстои да стане храна на вечния Дух!

Нека вечно бъде той във Вечното храна на забулената Божественост!»

При тия думи той разчупи на две хляба, който бях самият аз, а аз почувствах това разкъсване с цялото си тяло, сякаш бяха разполовили човешката ми плът.

Тръпнещ от болка, аз бях вече сигурен в предстоящата си гибел и копнеех за нея като за избавление, защото не можех вече да убягна от силата, на която доброволно се бях отдал.

На все по-голям брой късове дробеше хляба Стареят, за да даде от него на всички свои братя, и във всеки от късовете бях жив аз.

Съзнанието ми за самия мен помръкна още веднъж...

Ала това помрачение не ще да е било дълго, защото скоро около мен настъпи яснота, каквато още не познавах, колкото и светло да беше онова Светило, в чиято светлина Учителят ме учеше да виждам нещата от трите свята, преди да ме изпрати по пътя към Дома на Мъдреците.

И изведнъж се осъзнах отново в човешко тяло и едва можех да повярвам, че не съм вече пръстеновидният хляб, подобен на ония, които бях видял в тръстиковите кошници, натоварени на мулето пред портата.

И ето: — аз заговорих, — и казаното от мен бяха слова на Старея сред Мъдреците...

Неговото тяло бе станало мое и духът ми бе неотделим от неговия.

А когато Мъдреците: — неговите братя, — забелязаха какво е станало, техният говорител, в когото разпознах мъжа, посрещнал ме преди това пред прага, рече:

«Да възликуваме в нашия кръг, защото нов брат ни се роди и ти, о Старейши, който изковаваш вечната верига на Светещите, — с ударите на своя чук превърна отворения пръстен в брънка от веригата!»

«Вие го казвате!

Тези твои слова възвестяват моето пристигане.»

Тъй говорех аз сега чрез устата на Старея на Мъдреците.

«Като храна стигнах аз до вас, за да бъда роден във вашия Дух.

Но дайте ми сега обратно моята дреха, за да не стоя тук пред вас в облеклото на Друг, докато самият той остава скрит!»

При моите думи Мъдреците напуснаха своите столове около масите и водени от Старея, който бе съединен с моя дух, всички излязоха пред портата.

А там моето земно тяло лежеше безжизнено и вцепенено като мъртво.

Стареят обаче се наведе над него и съвсем тихо, като полъх, изрече следните слова:

«Ти си Аз!

Служи сега на себе си в мен и на мене в себе си от това тяло, от своето земно тяло!

Сега ти си роден като храна за Живота на Светлината, който всичко подхранва!»

След като изрече тия думи, аз почувствах как усещането ми напусна земното тяло на Старея, докато духът ми остана съединен с неговия.

Но същевременно съзнанието ми се озова отново в тялото, в което бях стигнал пред портата, и все пак това вече не беше съвсем същото тяло, както преди...

Нещо в него се бе преобразило и сега аз можех вътре в тялото си да виждам нещата от трите свята, така както преди ги виждах само навън с външното си око.

След като станах, Мъдреците ме посрещнаха с ликуваща радост като гост, когото дълго са чакали.

И като поведоха новородения през портата към вътрешността на Дома, Стареят подхвана, божествено опиянен, един напев, чиито думи се заредиха така:

«Живей в Любовта, храни Светлината! — Осенени Просветителю, сияй над света!»

А хорът на Мъдреците, които имах вече за братя, занарежда след него:

«Учи се в Светлината да виждаш свойто Сияние! — Живей в Любовта и сияй над света!»

А в моята душа бе духовното познание на всички ония, които бяха събрани около мен.

Аз ги намерих всички съединени с мене и във всеки от тях се бях осъзнал така, както преди само себе си съзнавах...

Глава III

ВОЛЯ ЗА РАДОСТ

\# На всички, които се стремят към Светлината!

БОГ ЖИВЕЕ В РАДОСТТА, - НЕ В СКРЪБТА!

РОБИТЕ НА СТРАДАНИЕТО СА СИ ИЗМИСЛИЛИ "СТРАДАЩИЯ" БОГ!

СКРЪБТА СИ ТРЯБВА ДА ПОСТАВИШ В СВОЯ ВЛАСТ, ЗА ДА СТАНЕ ТЯ СЛУГА И ПОМАГАЧ НА ТВОЯТА РАДОСТ!

Недей пита за Бога!

Остави този въпрос на безбожните и идолопоклонниците!

С пълно право се съмняваш, когато се двоумиш, дали ще можеш да чуеш Бога.

Ние обаче знаем, че Бог не ще отговори на никого, който го поставя под въпрос!

Ние знаем, че Бог не обича шума на питащите...

А кой може да твърди, че няма да долови гласа Божи, стига само да се научи да чува неговата реч?! —

Затова е нужна тишина!

Всяко съзидание става в тишина.

Приготви в себе си място на тишината, — за да може Бог да ти стане приятел и съжител!

Към голямата Тишина нека поведат тези думи твоята душа.

Ние сега ще ти говорим тук първо за човека\]

От човека трябва да тръгнем, за да стигнем до Бога, иначе Бог ще остане за нас навеки чужд!

Ние не ще търсим Бога в душевно униние, защото сме създадени от Божията воля за радост! —

Ние не ще ти разкрием Бога чрез въпроси, защото и в най-тихия въпрос вече шуми съмнението...

Ние те учим да намираш Бога в тишината: — във волята за радост!

От ония, които шумят за Бога, тласкани от страховете в своите сърца, ние съзнателно отвръщаме глави, защото иначе как бихме могли да постигнем с тебе тишината.

Ние трябва са сме сами с човека, когото искаме да поведем към тишината.

Човекът, който иска да се научи да чува Бога, трябва да се научи първо себе си да чува...

На самия себе си трябва да се стреми той да отговори!

За себе си той трябва да се превърне в ням въпрос, а отговорът му тогава е безмълвно дело.

Само с такъв човек, който чува себе си, ние можем да постигнем голямата Тишина!

С него ние можем да извървим пътищата, по които единствено може да се чуе Бог...

Само за оня, който се е научил да чува себе си, е предназначено Учението, на което даваме тук словесен израз.

\# Учението

На брега на морето видях да седи майка със своето дете.

Детето играеше на пясъка с мидени черупки и пъстри камъчета.

А цялата му игра беше всъщност избиране и отхвърляне.

Не сме ли и ние самите такива играещи деца?! —

Ние избираме и отхвърляме, и го правим в течение на години и десетилетия, докато не настъпи краят ни.

Не е ли същият импулс оная движеща сила, която кара и детето да играе с миди и камъчета?! —

Нека останем тук!

На това място ще дочакаме изгрева на слънцето.

Защо ни трябва да гоним слънцето, обикаляйки около земята в нощта?

Ние намерихме вече човека, който е сам на себе си въпрос, сам на себе си отговор.

Избиране и отхвърляне е всяко негово действие.

Никога не ще видиш човека да прави нещо друго!

Наистина той ще ти посочи какви ли не основания, ако го запиташ защо прави това или онова.

Но човек не се самозаблуждава никога така, както в желанието си сам да изследва причините на своето поведение...

От едни и същи дълбини извират импулсите и за играта на детето, и за всяко едно дело. —

И тук, и там в най-дълбоката основа лежи волята за радост!

Тя е последен отговор на много загадки.

Всичките ти мисли и постъпки са твоите "миди" и "пъстри камъчета".

По своя собствена преценка ти ще избираш и ще отхвърляш. —

Скоро ще си дадеш сметка, че много неща са "за отхвърляне", тъй като не водят до трайна радост.

Но твърде много "пъстри камъчета" струпваш на купчина ти и окото ти им се радва известно време.

Тогава обаче започваш да се изморяваш от играта.

Научаваш се да правиш разлика между ценностите.

Скъпоценни камъни искаш да намериш ти и истински бисери, — не само празни черупки и пъстър кварц...

Изпърво смелостта те напуска.

Ти виждаш как твоето познание убива първата ти радост. —

Помрачен се плъзга погледът ти по пясъка.

Но ето: — там между камъчетата нещо просветва!

Бързо захвърляш пъстрите си черупки, за да грабнеш това сияйно нещо.

Ти си намерил своя първи скъпоценен камък!

От този ден нататък ти си станал мъдър.

Не ще изпитваш вече радост от кварца, който блести само дотогава, докато морето го мие.

От днес нататък ще отхвърляш много неща, които очароват твоя поглед, и ще търсиш само редките, които трайно светят.

Така повелява волята за радост:

радост без разочарование,

радост без прекъсване,

радост без край!

Но ти ще запиташ:

«Ако това учение говори истината, откъде тогава иде скръбта'? — »

И аз ти отговарям:

Скръбта е условие и залог за радостта.

Всичко в Космоса живее от полярни противоположности.

Малко и голямо, ниско и високо, скръб и радост, лъжа и истина, слабост и сила, — от това живее всичко живо!

Без скръбта радостта не би могла да се изяви, защото всяко разделяне и обособяване създава скръб: — а разделянето и обособяването са необходими, за да може радостта да се прояви във всички форми, необходими за нейното безкрайно разнообразно действие, от което се поддържа всеки живот.

Ала твоята воля за радост ще те научи да виждаш в скръбта лъжата и така да обезцениш за себе си скръбта.

Скръбта и радостта се нуждаят една от друга, но те са и в борба помежду си, която не познава примирие.

И скръбта, и радостта искат да привлекат на своя страна силите ти.

И скръбта, и радостта искат да се утвърдят чрез тебе.

Колкото по-голяма стойност отдаваш на радостта, толкова отнемаш стойност от скръбта, — докато един ден тя не се превърне в послушен слуга на твоята радост! —

Но аз съвсем не те съветвам малодушно да отбягваш всяка несгода!

Волята за радост води човека често пъти през мрачните клисури на съдбата към светли висоти...

Всяка победа се извоюва в борба.

Борба ще рече: да получаваш рани и да нанасяш рани!

Скръб ще изпиташ от ръката на други хора, и ти на свой ред ще причиниш скръб на други.

Пази се обаче в своята воля за радост да не се радваш и на раните, които си принуден да нанасяш в борбата!

Трябва да оковеш скръбта си във вериги, когато тя те кара да страдаш безполезно.

А където скръбта ти те зове на борба, там трябва да си извоюваш победата!

Всяка скръб е лъжа!

Всяка скръб се сгромолясва рано или късно пред Истината!

В скръбта няма нищо трайно!

Само радостта е вечна, защото тя произлиза от Вечността!

Всяка скръб е твой противник и враг!

Всяка скръб трябва да бъде обуздана от теб и заставена да ти служи, за да бъде радостта свободна и да царува!

Но не бива да мразиш своята скръб!

Омразата е баграта на безсилието.

А волята за радост ще те научи на Любовта на победителя!

Във волята за радост всичко става за тебе лесно.

Ти имаш на своя страна най-действената сила на живота!

Дори и този, който подхранва скръбта, се стреми скрито към радост...

Неговата воля за радост е наистина окована, и все пак тя си остава източник на сила.

Волята за радост твори всяко дело!

Волята за радост крепи всеки живот!

Избирай сам дали искаш да служиш като заблуден воин на скръбта, — или — като победител — да я надделяваш!

Само тогава можеш да претърпиш поражение, когато проявяваш страх пред скръбта!

А волята за радост иска да те направи безстрашен победител!

Волята за радост ще откриеш дейна във всяко битие.

От форма и от мяра се нуждае волята за радост, за да може радостта да се роди от Любовта.

Любовта е стремеж към съединение на всичко разединено!

Любовта единствена заставя омразата да служи!

Любовта обединява всички противоположности!

От Любовта само може волята за радост да породи радост!

Волята за радост е мъжка воля, — тя има нужда от родилката: — от Любовта! —

Без Любов волята за радост би била прокълната да блуждае без покой...

Едва Любовта и дава цел и сигурна посока.

Любовта създава равновесие между противоположните посоки.

Любовта намира място на всичко дребно наред с голямото.

Любовта обединява значителното и незначителното според вечни закони във всеобхватно единство.

Всичко незначително и е мило заради значителното, на което то трябва да служи, — защото в царството на Действителността няма изолирани ценности.

Неравни по ранг, значителното и незначителното винаги се обуславят взаимно.

Всичко, което иска да се развива, трябва да се стреми да обединява значителното и незначителното.

Всичко живо се нуждае от обединение на неравните части в Любовта.

Така само израства трайното!

Ти виждаш как хората умират и се питаш:

"Та къде е тук трайното?! — "

Питай се по-скоро:

"Къде е тук преходното?!"

Най-близки хора видях да умират, но нищо преходно не можах да открия.

Вгледай се какво остава от всички, живели на тази земя, и ще установиш, доколкото вижда външното ти око, само ново свързване на елементите!

Кой би могъл да ти посочи нещо преходно там, където земното ти физическо око не може да вижда??

Там, където не е способно да вижда, то не е виждало и тогава, когато разделените сега от тебе хора са били все още достъпни за сетивата ти.

Твоите сетива преди са ти показвали само, че там има нещо определено, за което си получавал сведения единствено чрез неговото въздействие върху сетивата ти.

Ако мислиш сега, че е унищожено онова, което си познавал като съществуващо преди, докато то още е можело да въздейства върху сетивата ти, тогава ти наистина си само "роб" на своите сетива! —

Всяка скръб по мъртвите е също породена от волята за радост, оказала се безсилна да върне онова, което е изчезнало сега за нея като повод за радост.

Коварно те заблуждава тази скръб, когато иска да ти отнеме вярата в съществуването на ония, които твоето физическо око не може вече да вижда, тъй като е годно да възприема само физически сетивното.

Сам себе си можеш да оплачеш ти, защото си станал плячка на една заблуда!

Само което е докосвало сетивата на твоето тяло, е било за теб съществуващо...

Време е да разбереш, че преходната радост от физически сетивното у човека е нещо дълбоко различно от трайната радост от самия човек.

Време е да се научиш да разбираш, че всичко "видимо" е само преходно свидетелство за една невидима Действителност.

Всичко действително се изявява от невидимото!

Искаш ли да намериш реалното у човека, ти ще можеш да го достигнеш само в невидимото, чрез невидимото в себе си! —

За много неща, но не за всичко можеш да се довериш на видимото!

Трябва да се научиш да схващаш видимото като противополюс на твоето невидимо!

Ние не бихме могли да изживеем себе си в този земен живот, ако не беше устремената ни към външното воля за земносетивно видимо битие.

Невидимо творящата и видимо сътворената воля са временно обединени у нас.

Ние сме още далеч от духовно обусловеното изискване за трайно единение на двата волеви полюса.

Освобождаване от излишното, — допълване на недостатъчното: — точно това в действителност е "смъртта", която отделя нашето невидимо от видимия свят.

Неспъвани вече от видими форми, ние ще живеем и ще действаме и във видимостта: — всеки един като цяло, осъзнал вече себе си във всевечната Целота...

Тъй като тяхното "външно" е станало "вътрешно", — а "вътрешното" в теб се бори още с твоето "външно", — затова ти не намираш път към ония, които наричаш: "мъртвите".

Има наистина един път към тях, ала малцина във всяко време са хората в земно тяло, които могат безопасно да тръгнат по него.

Той почва във външното и води през най-вътрешните галерии на природата, преди да стигне до своята цел.

Човекът, който иска да тръгне по него, трябва сам да го осветява, иначе ще се заблуди в лабиринтите, които му предстои да "преброди".

Мрак и заблуда го обгръщат там, докато сам той не намери гибелта си в мрак и заблуда.

Умопомрачение е неговият край!

Всички, които могат да тръгнат безопасно по този път, — го отбягват.

Всички те биха могли да потвърдят истинността на моите думи.

За теб е почти невъзможно сам да се познаеш "вътре" в себе си, — как би могъл тогава да се надяваш да чуеш там ефирните гласове на "умрелите"!?!

Напълно безполезно е обаче "навън" да търсиш доказателство за нещо, което можеш да намериш само най-дълбоко "вътре" в себе си.

\# Вечният живот е отдих и работа.

Отдих и работа се редуват вечно като прилив и отлив във вечното море на най-дълбокия вътрешен живот.

Вечният покой би означавал истинска смърт!

Вечната работа би била истинско проклятие!

Отдихът и работата, обединени в радостта, са блажен живот!

Погрешно тълкуваш своя копнеж, когато мислиш, че жадуваш за "вечен покой".

Ти копнееш всъщност за вечна радост в отдих и работа!

Радостта е човешко преживяване на божественото съвършенство!

Затова трябва да дадеш в себе си път на волята за радост.

Никога не можеш да прекалиш в жаждата си за радост!

И което сега ти се даде като трайна радост, никога не ще може да ти бъде отнето...

Навсякъде природата поставя своите пътни знаци.

Хората ги отминават, в бясната си забързаност, като подскачащи деца...

Би трябвало да се научите по-добре да следите пътепоказателите! —

Вие се стремите все още към наслада и се оставяте да бъдете изгаряни от похотливи страсти, докато единствено радостта води към вечен живот...

Бог е в радостта!

Радостта е ясна светлина!

Похотта и страстите са бушуващ пожар!

Волята за радост е воля, насочена към Бога!

Спяща воля си бил ти, преди единият полюс в тебе да се е устремил към видимостта.

Сънуваща воля си и сега още!

Но все повече ще се превръщаш в будна воля, докато някога, в радост и яснота, не оживиш с волята си всичко в теб.

Всички скрижали са въздигнати от волята за радост.

Самият ти си воля за радост и само следваш присъщия си закон, когато искаш в радост да стигнеш до себе си и в радост да стигнеш до Бога! -- —

Всичко, което води до трайна радост, ще ти служи.

Всичко, което не служи на трайната радост, неизбежно ти вреди.

Ти самият си свой съдник и твоята присъда са делата ти.

Можеш сам за дълго време да се "осъдиш", а можеш и чрез делата си да се издигнеш до най-висше "блаженство"...

Ала колкото и дълго да се луташ, — ти ще трябва в края на краищата, ако ще и след хилядолетия, да последваш себе си!

Щом познаеш себе си, ще се намериш в Божията Светлина.

Ти все още се стремиш навън, към едно пусто, вцепенено нищо.

Все още се оглеждаш за хиляди цели някъде навън...

Някога обаче ще трябва да разбереш, че единствено самият ти трябва да станеш за себе си цел, във волята за радост от самия себе си.

Ти държиш в ръката си силата както да се осъдиш, така и да се спасиш!.

Ти не осъзнаваш все още тази своя сила?

Чакаш "отвън" онова, което може да стане само най-дълбоко вътре в тебе.

А "вън" и "вътре" ще станат за тебе едно, стига първо да познаеш себе си във волята за радост!

Дълго са те поучавали, че "сломеното" и "съкрушено" сърце щяло да те доближи до Бога.

Ти се бе доверил на тия учения и сега изпитваш страх по пътя към самия себе си и към своя Бог.

Но не се страхувай от нищо, което иска да ти внуши страх!

Ти ще крачиш безстрашно със силата на радостта, щом сам поискаш себе си във волята за радост.

С волята за радост ти ще постигнеш вечен живот!

Във волята за радост ти се разкрива твоят жив Бог!

Във волята за радост Бог ще се съедини някога завинаги с тебе!

Тогава ще разбереш, че ония, които са се стремели преди това да те държат далеч от радостта от самия тебе, като праизточник на твоята воля за радост, са били само идоли от мрака!

Тогава ти ще откриеш, че именно страхът не ти е позволявал да постигнеш радостта!

Тогава ще разбереш, че твоето съществуване е сигурно само ако можеш да се радваш на самия себе си!

Постигнал себе си в свята радост, ти завинаги ще пребъдеш във волята за радост!

\# ФИНАЛ

ОНОВА, КОЕТО ПРЕМАЛЦИНАТА МОИ БРАТЯ,ОБЕДИНЕНИ С МЕН В ДУХА, НО СВЪРЗАНИ ПО КРЪВ С ЕДИН ДРЕВЕН НАЧИН НА МИСЛЕНЕ, И ДНЕС ОЩЕ ТЪЙ СКРИТО ПАЗЯТ, ЧЕ САМО ЗА СУРОВО И ПРОДЪЛЖИТЕЛНО ШКОЛУВАНИТЕ ПЕСТЕЛИВО БУЛОТО ПОВДИГАТ, ТОВА МИ БЕ ПОЗВОЛЕНО ДА РАЗКРИЯ ПРЕД ВСИЧКИ ЧОВЕЦИ, КОИТО СХВАЩАТ МОИТЕ ДУМИ.

ОБЕЗСИЛЕНИ БЯХА ВСИЧКИ СЪМНЕНИЯ, КОИТО ИСКАХА ДА СПРАТ ТАЗИ ВЕСТ, ЗАЩОТО ДОРИ И РАЗКРИТОТО СИ ОСТАВА ТАЙНА ЗА ВСЕКИ, КОЙТО НЕ МОЖЕ САМ ОЩЕ ДА ВИЖДА.

НАВСЯКЪДЕ А3 С РАЗБИРАНЕ СЪМ ИЗБЯГВАЛ "ДЕЙСТВИТЕЛНОСТ" ДА НАРИЧАМ, ПО ЗАПАДЕН ОБИЧАЙ, ОНОВА САМО, КОЕТО МОЗЪКЪТ ПРИЗНАВА ЗА РЕАЛНО, ЗАЩОТО А3 СЪМ ПОДЧИНЕН НА ВЕЧНИЯ РЕД И СЛЕДВАМ ЗАКОНИ ОТ СВРЪХВРЕМЕННО ЕСТЕСТВО.

\*\*\*

"Царственото изкуство", за което става дума тук, е индийската Раджа-Йога! Но това понятие е употребено от мен само като символ на нещо, стоящо неизмеримо по-високо.

Б. Й. Р.

Из "Окончателен списък на пялото ми учение", приложение към "Hortus conclusus", 1936:

Докато моето духовно учение, взето в своята съвкупност, би могло да се нарече със заглавието на последната книга от него — "Hortus conclusus", една заключена за всяко голо любопитство "градина", откриваща се единствено на такива търсещи, които са доказали на дело правото си да встъпя в нея, то "Книга за Царственото изкуство" е нещо като "Света гора", в която търсещият встъпва веднага след прекрачване на отключената порта и която му дава душевната нагласа, необходима при възприемането на всичко срещнато по-нататък от него, за да стане то достояние на душата му. Добре ще е отначало читателят да се остави спокойно само на душевните трептения на тази книга, без да се опитва прибързано да разбере нейната символика, защото тя ще се разкрие на правоспособния търсещ от само себе си, когато му дойде времето.

Б. Й. Р.

Из "Указания към моето духовно учение и съпътстващите го книги" (Приложение към "За безбожието", 1939 г.).

\# том\_02 КНИГА ЗА ЖИВИЯ БОГ

\# За моите книги

\# Предисловие 2

\# Божията хижа сред човеците

\# Бялата ложа

\# Свръхсетивен опит

\# Пътят

\# En soph

\# За търсенето на бога

\# Работа и дейност

\# Святост и грях

\# Окултният свят

\# Скритият храм

\# Карма

\# Война и мир

\# Единството на религиите

\# Волята за Светлина

\# Висшите сили на Познанието

\# За смъртта

\# За Духа

\# За вечния живот

\# Пътеката към съвършенство

\# Светлината иде от изток

\# Вяра талисмани и култови образи

\# Магията на думите

\# Зов от Химават

Макар и това да ме поставя в твърде незавидно положение, принуден съм да настоявам за такава внимателна проверка и на моите собствени съобщения.

В случая става въпрос не за някакъв светоглед , а за съобщаване на събран от мен опит, който може да намери място във всеки вид религиозно убеждение, стига само то да не отрича априори възможността за свръх-земни възприятия.

Отлично познавам основателните причини за скептицизъм спрямо утвърждаваната от мен възможност да се придобие такъв опит и затова не оспорвам на никого правото да посрещне на първо време дадените в моите книги съобщения за духовната Реалност, която носи всички нас, с максимална предпазливост и не без известно съмнение.

Но и аз на свой ред имам правото да очаквам, че сведенията за моя духовен опит няма да бъдат необмислено причислени към онази категория човешки изявления, която за мен е поне толкова пагубна и незаслужаваща доверие, колкото и за най-закоравелия скептик сред моите читатели.

Освен това трябва да подчертая, че във всичките ми книги става дума за две твърде различни групи съобщения: — за това, което ми се е разкрило като достъпен за всички човешки опит, макар широтата и дълбочината на възможния опит да зависи с случая от индивидуалната зрялост, — и, от друга страна, за съобщения относно опит, придобит по особен, достъпен само за мене път, доколкото такива сведения е възможно и необходимо да бъдат дадени.

В книгите си говоря все за неща, които лично съм преживял.

Но тъкмо затова се налагаше понякога да давам сведения и за вида и характера на тези преживявания.

Ала както в съчиненията например на един ботаник на първо място стоят естествено не личните преживявания на изследователя сред природата, която му предоставя изучавания материал, а приносите към неговата наука, така и в моите книги бих желал всичко, което се отнася до индивидуални, недостъпни за всеки преживявания, да се разглежда само като пояснителна добавка.

Всеки, който успее да се вживее в моя начин на изложение и след това остави думата, дори сричката да проникне вътре в него, ще почерпи от своите най-съкровени дълбини онова. от което се нуждае.

Би било обаче недопустима грешка, ако някой пожелае да насочи интереса си към мен, носителя на тези съобщения, вместо да се концентрира единствено върху самото съобщение!

Днес човечеството разполага с достатъчно богат избор от религиозни общества и всеки може да избере формата, която да удовлетвори потребността му да се преклони пред Божественото.

Съвсем не се нуждаем от "нова религия”, а още по-малко от създаването на нови секти!

Имаме, напротив, неотложна нужда от пробуждане на живите духовни сили, които земният човек и днес все още може да намери в себе си, също както са ги намирали някога и първите вярващи, събирали се преди хиляди години около древните религиозни символи.

Наистина сведенията в моите книги са предназначени на първо място за хора, които напразно са се опитвали да постигнат истинска връзка с Бога в унаследените религиозни форми и които въпреки това усещат в себе си нуждата да почувстват своето съществуване в съзвучие с предугажданата, вечна основа на Живота.

По-нататък, същите вести за опита в сферите на вечната Действителност са предназначени и за онези, които остават наистина в древните, достойни за уважение форми на религиозната традиция, но все се чувстват душевно неудовлетворени, защото конвенционалната словесна обвързаност не им позволява да освободят вечните сили на душата си, които би трябвало да бъдат събудени и освободени чрез приемане на верските символи.

Дадените от мен сведения за духовен опит нямат в никой случай за цел да направят "излишни'' старите религиозни форми като носители на изначални истини, а единствено да разкрият отново на съзнанието тяхното скъпоценно съдържание.

Както е сигурно, че това скрито съдържание може да бъде намерено, така сигурно е също, че би било съдбоносна грешка да се вярва в необходимостта от образуване на нова външна общност, за да стане скритото достъпна за вътрешното чувство.

Така само би възникнала немалката опасност окончателно да се загуби една истинска мъдрост, притежавана несъзнателно, и да се замени тази загуба с най-съмнителните идоли, създадени някога от заблудени мозъци.

По всяко време е имало достатъчно много примери, потвърждаващи тези мои думи, и който ги търси в наши дни, не ще му се наложи да отива твърде надалеч.

Който иска да открие вечната истина в символите на своята унаследена религиозна форма, трябва да остане верен на тези символи, докато те не му се разкрият.

Не всичко от онова, което излагам в книгите си, е предназначено за него, — но той ще може да вземе доста много, макар и да се окаже принуден да "преведе" и моите съобщения на езика на обичайните формули от своето религиозно учение.

Той ще намери достатъчно думи, вдъхващи нов живот на неговата воля за вяра, а в случаите, когато само се е мъчил да укрепи крехката си вяра в борба с тежки съмнения, тъкмо съобщенията, които му предлагам, ще му помогнат отново да постигне вътрешно сигурност.

Но и там, където отсъства вече волята за доверяване на някакво религиозно водачество, доста помръкнали дотогава учения от старото религиозно наследство ще започнат сега да просветват, за да намерят достъп в душата и без обвързване с някое конкретно вероизповедание.

Това, което възвестявам, стои отвъд вяра и неверие!

Всяка религиозна форма има своите апологети и всяка апология - своите противници.

Няма по-безплодно прахосване на времето от разприте около религиозните убеждения.

Затова нищо не ми е по-чуждо от глупавото намерение до се застъпвам за дадено вероизповедание или пък за дадено вероотрицание.

Читателят на моите книги може да прецени доколко онова, което имам да му кажа, може да се вмести в неговия "светоглед”, но той не бива да подхожда към съобщенията ми със заблуждението, че служа на коя да е религиозна форма или на нейните противници.

Въпреки че се опитвам да отдам дължимото на всички области на човешките преживявания, може все пак да се говори за основно съдържание на книгите ми, което в общи линии се свежда до следните формулировки:

Давам сведения за познатата ми от собствен опит йерархия на индивидуални духовни помагачи, изхождаща от най-вътрешното Пралоно на споменатата духовна силова сфера и стигаща надолу до човечеството на тази планета, където се проявява в отделни хора, подготвени за това преди земното им раждане.

Давам сведения за познатата ми от собствен опит възможност да се влезе в духовна връзка с тази йерархия и посочвам пътя за постигането на тази цел.

Давам най-после и сведения за това, как аз самият съм придобил този свой опит и защо е трябвало да го придобия.

Това обаче не изключва възможността всеки получател на моите съобщения да преведе тези наименования на най-подходящия или най-предпочитан от него начин на изразяване независимо дали ще подбере думите от словесното богатство на своята традиционна религия, или пък ще си създаде собствени, индивидуални обозначения.

Единствено важно е той да почувства духовната Действителност, която стои зад избраните от мен наименования.

Добре съзнавам недостатъка, че не на всички места в своите съобщения и не по всяко време на записването им съм успявал да постигна пълна еднозначност на изразните средства, но въпреки това читателят, който се стреми единствено към истината, съдържаща се в казаното от мен, без съмнение скоро ще се научи да схваща как очаквам да бъдат разбирани думите ми.

Езиковите изразни средства подлежат на земно-човешко усъвършенстване, а освен това в моите съобщения, доколкото те се отнасят до вътрешно познание, постигнато само по духовен път, се говори за неща, които почти не се поддават на описание с думи.

Но със записването на тези съобщения моят дълг е изпълнен, така че с готовност предоставям на по-висши духовни сили да посеят предлаганото семе в подходяща почва, за да даде то жив плод навсякъде където това се окаже възможно.

С радост забелязвам, че доста семена са вече покълнали, но тази радост се проявява в мен само като съпреживяване на духовни събития, за чието настъпване можах да допринеса тук, на земята.

Винаги обаче изпитвам тягостно чувство от добронамерените уверения на някои мои читатели, че нямало да позволят нищо вече да ги отклони от онова, което са получили чрез мен.

В тези думи виждам обет за вярност

Който иска да се довери на моето ръководство него водя не към мен самия, а към неговата собствена, съкровена, вечна ОСНОВА НА ЖИВОТА, изживявана по всяко време от мен, защото аз самият осъзнах себе си в нея.

Нека читателят на моите книги остави спокойно настрана необичайното в тези известия, докато сам стигне, следвайки дадените указания, до прозрение за своята вечна природа и с това до способността сам сигурно да преценява.

Тогава моите думи ще станат за него само потвърждение на собствените му преживявания!

1930 г.

Bo Yin Ra

\# ПРЕДИСЛОВИЕ 2

Нека не чете тази книга онзи, който е набожен и вярващ!

Нека не чете тази книга онзи, който никога не се е съмнявал в Бога!

Тази книга е написана за такива хора, които в сурова вътрешна борба са искали да постигнат своя Бог, но не са могли да го намерят...

Тази книга е написана за всички, които виснат по тръните на съмнението...

На тях ще помогне тя!

На тях тя ще стане пътепоказател!

Най-древна мъдрост ви възвестявам аз тук.

Малцината, които са могли някога да я доловят, са я държали открай време в тайна.

Само нарядко, само в избрани часове и само с неясни символи е можело да се говори преди на света за нея.

Този, който я отваря сега, е упълномощен да го стори.

Но търсещите все още трябва да бъдат подлагани на сурово изпитание и никой не може да встъпи в Храма, ако преди това не е издържал изпитанието. —

Затова отначало може само отдалече да бъде показано онова, което достойният трябва да схване и да разбере...

Каквото може да се каже за мистериите на Храма, аз ще ви го кажа!

Искате ли да проникнете до същността им, трябва да се потрудите да ги преживеете дълбоко вътре в себе си!

Те се откриват истински само на онзи,който с всички сили се бори да проникне в тях!—

Даденото тук в слова трябва да намери готови сърца: — сърца, които умеят да го приемат и да го задържат в себе си, иначе то напразно се е превърнало в слово! — —

Никой обаче не може да прецени значимостта или незначителността на прочетеното, преди да се е подложил на толкова трудно преодолимото изпитание, което той трябва да издържи, ако иска да встъпи в самия Храм. - —

Само намиращите се във вътрешността на този Храм могат да бъдат тук съдници!

Аз мога само отвън да покажа онова, което предстоя някога да се разкрие дълбоко в сърцето на така напътствания.

За да може то да се разкрие, е нужна издръжлива, силна воля и само който с борба постигне тази воля, има правото да се надява да намери в самия себе си потвърждение на моите думи.

Той ще намери пътя към своя жив Бог.

Той ще намери в себе си Царството на Духа и неговите висши сили!

Дали думите ми вещаят Истината, трябва самите вие да проверите!

Единствено в самите вас живее оня тих Съдник, който може да потвърди онова, което моите думи събуждат във вас. ..

Моите доказателства вие не бихте могли да разберете, понеже не сте извървели пътищата, които аз трябваше така трудно някога да извървя!—

А и тук няма "общовалидни" доказателства!

Тук всеки намира единствено в себе си валидното за самия него доказателство! —

Нека моето слово ви насърчи да се пробудите и да дойдете най-после на себе си, защото никой от вас не знае още — кой е той!----- —

И нека бъдат благословени и укрепени всички, които са с добри намерения и със силна воля!

\# БОЖИЯТА ХИЖА СРЕД ЧОВЕЦИТЕ

Още в стари времена от страните на изгряващото слънце стигна до Запада скрита вест и според образните представи на християнската вяра тя сочеше съществуването на една чудна, свързана с Духа Общност на мъдри деятели, — ала хората на Запада не съумяха да изтълкуват тази вест. — —

Около "свещения Граал"и неговите възвишени "рицари" бе хвърлено булото на легендата...

Едно носещо утеха знание потъна в неясни митове, — превърна се в легендарен фон на благочестиви поетични съчинения. —

Но стана така, че в наши дни пред цял свят се заговори във фантастично разкрасени съобщения на авантюристични мистагози за носители на тайно знание, живеещи в дълбока скритост във вътрешния Изток, ала тези разкази същевременно свидетелстваха, макар и неволно, че техните вестители са узнали наистина за съществуването на тия скрити мъже, но не са видели никого от тях, — иначе тези вестоносци никога не биха могли да си въобразят, че срещнатите от тях чудотворящи факири и странни светци принадлежат към оня духовен кръг...

Но тъй като в много души неосъзнато се е запазило някакво последно, смътно предугаждане за възможна духовна свързаност с едно изпълнено с божествен Дух светилище, все още скрито някъде по тази земя, скоро се намериха хора, склонни да повярват, че ще постигнат така жадуваната връзка.

За жалост те търсеха по грешни пътища, а и досега се лутат по тези пътища на заблудата. —

От пръснатите край пътя късчета познание те струпаха една чудновата илюзорна конструкция и я нарекоха "наука"' за Духа, — наивно изпаднали в заблуждението, че истинското знание за Духа на Вечността може да се изучи така, както всяка земна наука, постижима с ума.

Те живеят като аскети, въобразявайки си че по този начин ще се "одухотворят", — затъват в обгърнатите от среднощен мрак отровни тресавища на една "мистика", породена в трескавата атмосфера на лъхащи тропически зной джунгли, навсякъде тичат в болезнено заслепление по дирите на стари и нови указания за постигане на "окултни сили", — и вярват, че по този начин ще могат да се доближат до онези, които на всичко това гледат само със съчувствена усмивка, пълна с опрощение и разбиране.----- —

Никой не иска да поеме по скалистите пътеки, водещи към искрящите в слънчевата светлина вечни снегове на "голямата Планина", и всички са се втурнали по широките, прашни пътища към отдавна загубилите святост места за поклонение в знойните долини..\_

Други пък вярват, че религиозните учения на източните народи са идентични с мъдростта на онези тихи и скрити Кормчии...

И те с право казват:

"И при нас в старо време е имало прогледнали мъдреци, и ние имаме своите свещени книги от дълбоката древност!

Та нали Божественото е навсякъде едно и също!

Защо трябва ние, синовете на Запада, да търсим спасението си само на изток?

Те имат право, — защото, ако въпросът беше само в онова, което човек може да се научи, изпълнен с благоговение, да чувства в себе си, — ако ставаше дума само за ония учения от древността, които още обуславят религиозните представи в страните на изгряващото слънце — то всеки търсещ би намерил, разбира се, удовлетворение и в мъдрите учения, завещани му от прогледналите вестители на неговия народ.

Но мъдростта и делото на ония безмълвни Кормчии имат твърде малко общо с ученията на източните народи и скритите духовни помагачи извеждат по-надалеч от онези небеса, които всяко време си е създавало като израз на своя набожен копнеж.—

Пазителите на най-древното наследство на цялото човечество са най-могъщите закрилници на всичко духовно в човека и същевременно най-истинските приятели на земния човек, винаги готови да го разберат и до го съпътстват. —

От най-древни времена те са изпращали до всички краища на земята свои братя, които да създават центрове на духовно излъчване там, където е било необходимо.

От всички народи те са си избирали с течение на времето своите духовни синове и Братя подчинявайки избора си на духовния Закон.

А на всички техни избраници с било отреждано като духовна родина едно място в Азия, където не може да пристъпи никой, който би пожелал да отиде там, без да бъде поканен.

Малцината, които от най-древни времена живеят заедно там, не се появяват никога във видим образ в света на външния кипеж.

Това те възлагат само на ония свои духания синове и братя, на които духовният Закон е предопределил да бъдат "деятели”.

Те са само верни пазители на едно духовно съкровище, което земният човек е притежавал някога, преди падението си в света на физическата материя.

Те създават оная сила, чрез която деятелите действат за благото на земното човечество.

Но не бива, от друга страна, да се мисли, че тук става дума за някакви "учени", поддръжници на една така наречена окултна "наука"!

Всички подобни предположения са без изключение груба заблуда!

Светещите на Прасветлината са преди всичко "създатели".

"Най-старите", или "Отците", никога не са познавали "жаждата за знание", а и не са могли да я познават...

А техните "синове" в Духа и същевременно техни "братя" отдавна са се отучили от всякакво "желание да знаят".

Всички те са много далеч също и от желанието да убедят света да прегърне ученията на източната мистика и философия.

За всички тях е безразлично дали "вярваш" в Библията или пък в Корана, във Ведите или в учението на Буда.

Те обаче намират във всички тези религиозни кръгове отново и отново хора, на които могат да бъдат помагачи и духовни наставници дори когато закриляните и напътстваните често пъти не преживяват съзнателно процесите, извършващи се по необходимост в подобни случаи...

Светещите на Прасветлината искат не да ти дадат верски догми, а да ти прехвърлят "мостовете", които да съединят тебе, обвързания с животното човек на тази земя, — с Царството на субстанциалния Дух.

Но те са далеч от онези учения, които се стремят да доведат човека до болезнен екстаз, за да може той тогава, — вече не на себе си, — да си въобрази, че има силата да принизи Божественото до своето равнище. —

Те знаят също така много добре, че човек не може никога да постигне чрез мислене онова, което е предпоставка на всяка мисъл и живее над всяка мисъл.—

Те само се усмихват, когато чуят за такива, които сами се смятат за предрешени Богове.

Но те застават невидими до рамото на всеки, който иска да почувства в себе си своя Бог. —

Те са истинските първосвещеници, протягащи потира на благословението на всеки друмник който с най-дълбок плам в сърцето си жадува да постигне в себе си Бога.----- —

Нима не виждаш, че тук става дума за нещо различно от ония странни, мними зналци на "окултната наука", за които се говори там, където някои са приготвили от мистично мрачните учения на всички народи една бърканица и са нарекли тази своя гозба "божествена мъдрост", — "теософия"?!--- —

Онези, които те напътстват от там, — макар и да живеят в една и съща страна с тебе или дори в един и същи дом, — те имат друго да ти дадат! —

Те могат да създадат в тебе нещо, което ти не можеш сам да създадеш в себе си...

Нещо, което да пусне корени в теб и на което ти да станеш храна...

Нещо, което още нямаш и което никога не би могъл да постигнеш сам!-- —

И Светещите на Прасветлината съвсем не са го придобили сами. —

Те просто ти връщат онова, което някога е било твоя собственост, преди да си бил принуден да го загубиш поради своята устременост към този свят на физическата материя. —

Най-старите между Братята не са го загубвали, тъй като никога не са претърпявали дълбокото падение в това човешко животно на земята...

Те не познават смъртта и живеят така, както са живели от хилядолетия тук на тази земя, в неразрушим образ, изграден от силите на най-чиста духовна субстанция.

Те никога не са били обвързвани като теб и мене с тяло, каквото имат животните.

Те обаче са си създали от човеци, които някога са паднали и поради това е трябвало на свой ред да се съединят с животното на тази земя, свои "братя" в духовните сфера, за да могат те, веднъж родени в земния свят, да извършат онова дело, което тук може да се извърши само когато деецът живее в земно-животинско тяло.

Така и днес те си подготвят бъдещи "братя" за идни времена.

А мястото на тяхната дейност на тази земя открай време, още когато първите хора животни са станали носители на духовния Човек. — там, където се извисява най-високата планина на земята, — е недостъпно за всеки, когото те сами не са повели духовно към своята среда.

Тук Царството на Духа прониква чрез силите на най-чиста духовна субстанция във физическите процеси на тази земя!

От тук избликват лъчи на най-чиста духовна субстанция към всички, живеещи на тази земя! —

Но аз виждам как твърде много хора все още търсят напразно Духа, понеже са тръгнали по погрешни пътища.

Аз мога да подканя тези хора единствено да се отвърнат от погрешния път, защото творящата Светлина от "вътрешния Изток едва ли ще може да стигне до тях, ако очите им останат и занапред заслепени от всевъзможните светилници от най-различни епохи, — тези кандила и нощни факли, с които падналият в животното човек се е опитвал сам да освети пътя си. —

Който я намери, нему тя ще свети по неговия път, докато той достигне своята цел ! — —

\# БЯЛАТА ЛОЖА

Тук става дума за най-своеобразното обединение на тази планета и между хората няма такава форма на общност, независимо от нейния вид, която да предлага каквито и да е възможности за сравнение, пък макар и в преносен смисъл.

Членовете на това обединение общуват помежду си външно, физически, само при изключителни и особено важни обстоятелства, а и почти никога не си пишат писма.

Въпреки това те остават в непрекъсната, духовна връзка, в постоянен обмен на мисли, в абсолютна душевна общност.

Това обединение не е ограничено от външни закони.

Всеки един от неговите членове е поставен на равни начала с останалите, но същевременно всеки член знае отреденото му място, обусловено от различията в духовното своеобразие на отделния индивид.

Всички те обаче се подчиняват доброволно на един общ духовен "Глава”.

Този духовен "Глава" не се "избира", нито се "назначава" и при все това нито един от членовете на обединението не би се усъмнил кой е този "Първенец”.—

"Приемането" в тази общност не може да се постигне нито по силата на някакъв външен закон, нито пък с нечестни или насилнически средства.

Тайни духовни закони и обусловено от тях особено предразположение на човешката природа са единствените критерии, дали на даден човек е отредено да бъде "приет", и никоя сила на света не може в такъв случай да попречи на неговото "приемане".

И приетите не са обвързани от никакъв обет, от никакво вричане...

Те сами са си закон и норма !

Членовете на тази духовна Общност не се отличават по никакви външни белези, по никаква обща за всички тях особеност на начина на живот.

Те самите обаче, дори и да са си съвсем непознати по лице, се разпознават един друг, — и то без всякакви "знаци, думи и ръкостискания", — когато им се наложи да се срещнат във външния свят.

Цялата същност на това обединение налага то да остане скрито за външния соят, макар че много отделни хора, а понякога дори и цели народи се намират под неговото духовно влияние..

Никой път на изкачване към висши, над материални цели не е бил поеман, без някой от членовете на обединението или всички като цяло да се заемат с невидимото ръководство. —

В преобладаващия брои случаи духовно напътстваните не знаят и не подозират нищо за това невидимо влияние, на което те дължат най-доброто в себе си.

А където има вече признаци на духовно пробуждане, там влиянието на духовните помагачи наистина се чувства, но било от незнание или под въздействието на суеверни представи, то почти винаги бива отдавано на свръхестествени сили...

Поетическият свят на представите на всички времена и народи дължи все пак на това погрешно тълкуване голям брой от своите образи. —

Суеверието винаги е било приятел на поета, понеже голата истина е твърде сурова и проста, за да се остави да бъде натруфена с пищните драперии на поетическата фантазия.

От време на време обаче съществуването и дейността на невидимата, но свързана с реални земни човеци Общност са били осъзнавани от единици, — но други отново са затрупвали посочените следи с всевъзможни съмнения, така че в края на краищата единствено мълвата на преданията свидетелства тук и там, че някога, преди време, хората наистина са знаели повече за тези неща, — че някои хора трябва да са преживели тук нещо наистина значително. ..

Тези обаче, които наистина принадлежат към така наречената "Бяла ложа": — истинските Светещи в Прасветлината, — Жреците на Храма на Вечността тук на тази земя, — отхвърлят, разбира се, с неумолима решителност всяка фантастична разкраса.

Те знаят, че са хора като всички останали, само че по-напредналата им духовна "възраст” им дава възможност да заемат своето място по стъпалата на духовната йерархия и да се превърнат за своите ближни в проводници на духовни сили, които те само насочват, без да са техни създатели!

Действителността обаче ни показва въпреки всичко един далеч по-достоен, далеч по-възвишен образ, отколкото и най-разпалено цветистата фантазия би могла някога да обрисува....

Тихата дейност на членовете на Обединението обхваща всички области но духовно развитие на човечеството.

През техните ръце минават нишки, които често завършват с прояви на най-възвишена човешка творческа сила, на най-високо разгръщане на човешките възможности...

Те действително преместват планини, без да мръднат пръста си, защото волята им, насочвана от най-чисто духовно познание и напълно пречистена от всякакви лични желания, стои зад немалко воли, използващи и задвижващи други мозъци и ръце ! —

За факирски фокуси обаче в дейността на "старшите Братя" на човечеството няма абсолютно никакво място!

Те работят само по чисто духовен начин за осъществяването на неизмеримия план на развитие, предначертан на земното човечество от един вечен космичен закон, и дейността им не познава никакъв специален личен интерес, нито пък каквото и да е предпочитание към отделни хора дори ако то е резултат на най идеалистични подбуди. —

Действителните събития в дейността на "старшите Братя" могат да бъдат понякога наистина "чудотворни", но колкото повече заслужават такова наименование, с толкова по-голяма сигурност те остават скрити за външните погледи. —

А в сферата на влияние на тази духовна дейност попада всеки земен човек, който сериозно взема присърце постигането на максимално възможното за него през този земен живот духовно развитие.

Колкото по-чиста е волята му, — колкото по-освободена е вече тя от себични желания, — толкова по-чисто ще може да се влива в него Духовното и толкова по-силно ще чувства той в себе си това влияние.

Безброй хора го усещат, без да подозират откъде идва то...

\# СВРЪХСЕТИВЕН ОПИТ

Всеки човек може в даден момент, когато са налице определени свръхсетивни предпоставки и няма прекалено силни съпротивления във физическия свят, да преживее свръхсетивен опит.

Аз не говоря тук за онова, което светът разбира под названието "мистици’!

"Мистиката" и "Царственото изкуство" на истинските "посветени", удостоени като такива единствено в Царството на субстанциалния Дух, са много различни неща!

Случаят с мистика прилича на този с художника....

"То" го сграбчва, овладява го и той става говорител на тази непозната сила или само преживява нейното въздействие в "безсловесно съзерцание".

Той живее, в пълно самосъзнание, винаги и непрекъснато в трите свята, обединени в света на Действителността: света на физическата материя, света на свръхматериалните, на субстанциални душевни сили, и света на субстанциалния чист Дух.

Докато събира опита си в свръхсетивни сфери, той остава съзнаващ своето битие във всичките три свята, затова и съзнанието му и този външен сетивен свят, присъстващ за всички хора в будно състояние, не се помрачава ни най-малко дори за миг.

Неговото познание за "външните" неща е — напротив — разширено и възвисено до оная яснота, която погледът му добива в свръхсетивното…

Не настъпва никакво "стесняване", а по-скоро едно почти безкрайно разширяване на съзнанието...

Онова, което може следователно да се "преведе" с думите на даден човешки език е обусловено от индивидуалните особености на действащия Брат, както и от времето, в което той действа, от заобикалящия го на земята културен кръг.

Но всяко негово съобщение отговаря винаги и при всички обстоятелства на най-чистата истина, — то е непомрачено разкриване на абсолютната Действителност, каквато тя се представя по всяко време пред погледите на всички "посветени в Царственото изкуство", освободена от всички неизброими възможности за заблуда и източници на грешки, съпътстващи изследователската дейност във физически материалния свят.—

Всички истини стоят като Реалности пред зрящия в Царството на субстанциалния, чист Дух !-- —

Въпреки че сърцето на Азия и днес, както преди хилядолетия, крие в себе си земното място на Храма на субстанциалните духовни сили, никой от Братята, които гледат на този духовен център на нашата планета като на своя истинска земна родина, не е длъжен да използува при съобщенията си религиозните и философските понятия на Изтока.

А ако някой член на този кръг, като човек на Запада, все пак използва езиковите изразни средства на народите от земите на изгряващото слънце, то това става по свободен избор, — от предпочитание към поезията на Изтока, — от любов към някои езикови изразни средства, — а и най-сетне: за да може незабравимото преживяване да запази своя оригинален колорит...

И най-високоразвитият от действащите Братя е човек и от сърце се радва на човешката си природа, — той съвсем не е лишен от човешки наклонности, — нито пък е някакъв чужд на всичко земно аскет,-----въпреки че мнозина фанатични отрицатели на земното са абсолютно неспособни да разберат това, тъй като те вече не могат да се отърват от обаянието на своите верски догми, почерпани от долния свят...

А кой чувствителен човек не би проявил склонност да говори за обектите на своята любов в онези форми, в които благи Учители за пръв път са му проговорили за тях ?

Същите неща обаче биха могли лесно, да се предадат и със съвсем други, местни изразни средства, без при това да загубят нищо от своята правдивост.

Много по-трудно, отколкото мнозина може би си въобразяват, е да бъде увенчано с индийски тюрбан едно изречение на някой истински "посветен" Учител, широко известно под християнско наметало, или пък една, формулирана по китайски начин, мисъл да се претопи във формите на европейското мислене! —

А за да може една духовна истина, стояща твърде далеч от западното мислене, да стане все пак разбираема за човека на Запада, е необходимо многократно съчетаване на понятия от представните светове на най-различни народи. —

Нека никой търсещ не се подвежда от такава свободна употреба на изразните средства и да мисли, че авторът има за цел да пропагандира ония религиозни или философски учения, от чието представно богатство е възприето онова, което се е оказало годно да подпомогне опознаването на правечната Действителност! —

Известно е, че човешки общества, които насочват своите членове към стоящи далеч от всекидневието цели, имат обичай да не използуват в своя кръг всекидневните имена на съмишлениците си и вместо тях да им дават "нови", други имена.

Откъде води началото си този обичай и че той идва от най-дълбока древност, ще стане може би ясно от по-нататъшното изложение...

Нека тук бъдат не без основание напомнени също ония думи от Битие:

...и няма вече да се наричаш Аврам, а ще бъде името ти Авраам...

Както и:

"...няма да се наричаш Иаков, а ще бъде името ти Израил

"Името" на едно индивидуално духовно същество е нещо съвършено различно от свързаното с външни обстоятелства наименование, давано на земния човек според народните обичаи и на езика на неговата страна. —

И земният човек е една духовна индивидуалност, но той, с много малко изключения, срещани по всяко време, още не знае "своето име". —

Едва когато осъзнае субстанциалната си духовна същност, той узнава и "своето име.

Така че "името" на един истински "посветен" в Духа Брат, което по-рано е било държано в строга тайна от страх да не бъде "осквернено", ако влезе във всяка уста, съвсем не е някакво произволно наименование като "гражданското", така наречено име, което дължи формата си на местожителството на предците, на професията или на дадено качество на някой далечен предшественик, или в последна сметка на родителския произвол!--- —

То се дава на "приетия" Син и Брат от "най-старшите" между Братята и на "езика от букви", използван от "Братята тук на земята", обозначава ония сили, които се изявяват в духовното битие на Брата...

В своето "име" Братът е "Слово" о Прасловото: — като самоизговор на Прасловото в една индивидуална, сама себе си съзнаваща ,субстанциална духовна форма.--- —

Мъдростта на истински посветения в Духа не се състои в събиране и непрекъснато умножаване на онова, което той "знае" посредством земния си разсъдък, а в притежаването на определени святи сили, чрез които той може по всяко време да опознае в Действителност, — по същество, — обекта на своето познание.

Знанията му, придобити по земен начин, са в своята съвкупност абсолютно несъществени за него и само в изключително редки случаи са съвместими с духовната мъдрост.

Освен това истинският "Посветен'' никога не разпространява някаква научна или верска "система".

Пред неговия поглед е широко разкрита Действителността на нещата в духовния свят и когато поучава, той говори винаги само за тази Действителност, която никаква мисловна или верска система не би могла да обгърне в себе си. —

И понеже тези образувания на "пластичната фантазия" могат лесно да се предават чрез душевна зараза, то последователите и учениците на подобни "пророци" и основатели на секти вярват, че сами са се убедили в истинността на откровенията на своя "велик учител", стига по време на мистериозното езотерично обучение той да е успял да предаде в съзнанието на учениците собствените си творения, — почти така, както всеки изкусен хипнотизатор може да накара своя опитен обект да види и да преживее всичко, каквото той пожелае.--- —

По-късното спасяване на такива заблудени е почти невъзможно.

Безброй хора са изпадали по този начин в лековерна самоизмама, безброй са оставали безнадеждно заблудени!

И ако за всички тия неща аз говоря ясно и недвусмислено тук, където става дума за възможностите да се придобие свръхсетивен опит, то го правя, за да предложа на всеки, който честно търси, критерии за сигурна преценка.

Говоря за неща, които не се нуждаят от забулване, а съм принуден същевременно да говоря и за такива, които трябва да бъдат разбулени заради душите, търсещи истината като Действителност.

Дано моите думи не са били изречени напразно!

Онова, на което учи "посветеният" в Духа, може да се провери само на дело и при пълна всеотдайност!

Онова, което той има да даде като вест на своите "по-млади" братя, на душите на поколенията, живеещи заедно с него и след него на земята, — били те мъже или жени,— трябва да бъде не разчленявано в мисълта, а съпреживяно в душата за да могат безбройните търсещи да намерят своя Път към Духа, — своя Път към Действителността !

\# ПЪТЯТ

Всички големи неща изискват дръзновение и вяра! —

Ти имаш да превъзмогваш много неща в себе си и трябва да се научиш да превъзмогваш още повече неща, ако искаш да крачиш напред по своя Път...

Морето ще заплашва да те погълне и пустинята няма да ти даде храна, — но не бива ни за един-единствен миг да спираш в боязън и съмнение, след като веднъж си тръгнал по този Път към себе си и към твоя Бог в тебе. —

Колко мъчно е това, ще видиш едва тогава, когато вече си на тоя Път!

Ала не се страхувай!

По този път ти не си сам...

Придружават те всички ония, които преди теб са извървели този Път!

И те е трябвало да минат някога през всички опасности!

За нито един от тях Пътят не е бил по-лек, отколкото за тебе!

Сега обаче те са стигнали в "обетованата земя"...

Сега те са достигнали целта на всички усилия и от "свещените планини" ти изпращат помощ и сила.-------- —

От ония, които сияят богоподобни като Слънце в най-възвишената Светлина на своя Бог, които като едно Единство, като едно Слънце на всички слънца изпращат лъчите си до всички слънца, до всички светове,надолу до тези, които живеят в духовно тяло на тая земя, и най-накрая до ония, които още носят тук дрехата на земно животно, тече един поток от субстанциална духовна Светлина през всички простори и обединява изпълнените от него, въздигайки ги до най-висока Общност.---- —

А на най-близкото до теб, най-ниското стъпало на тази "небесна стълба" стоят ония Помагачи, които могат да ти подадат ръка за помощ, стига ти да искаш помощта им...

Но не отвън изпращат те своята помощ, защото се свързват с теб дълбоко в твоята душа, щом веднъж тръгнеш смело по своя Път, съшия Път, който всеки един от намерилите своя Бог е трябвало някога да извърви. Пътя, който и те, готовите сега да ти помогнат, е трябвало да изминат, макар че техният Дух хилядолетия преди това е бил подготвян да постигне най-ясно духовно познание. —

Който не е един от тях, не може да ти помогне дори и да е в състояние да върши чудо след чудо...

Мнозина лъжеучители ще пресекат пътя ти, — "учители", които сами имат голяма нужда да бъдат поучени — и мнозина горди оратори ще се перчат пред тебе със своите "знания".

Ще се опитват да те сплашват най-невероятни "йерофанти"', стараещи се да заслепят всеки доближил се до тях със заплетените, лъскави и зловещи знаци от фалшиво злато, които те в разюзданата си заблуда сами са накичили по своите "магьоснически мантии"...

Ако дори само веднъж пренебрегнеш предпазливостта, можеш много лесно да попаднеш в някоя от многобройните скрити клопки, а уловеният в тях успява само в много редки случаи да се измъкне здрав и читав от мрежите на тези птицеловци...

Само постоянната бдителност може да те предпази от опасността!

Бъди нащрек с всички, които вярват, че тяхната мнима "божествена мъдрост" може да се преподава и усвоява като науките за нещата на тази земя!

Бъди нащрек с всички, които искат да объркат съзнанието ти с "чудодейни сили"!

Пази се също от оная глупост, според която чрез особен вид хранене на тялото или пък чрез някакви факирски упражнения човек можел да се вдиша и вяде до "висша Духовност"

Светещите на Прасветлината, която просветлява Световете, няма никога да ти препоръчат такива средства!

Те също така няма никога да поискат от теб да страниш от ближните си, за да се отдаваш на тайни, слисващи ума церемонии и мистериозни ритуали !

Ти няма да ги видиш освен това да жестикулират като актьори на ораторските трибуни, нито пък на пазарищата пред тълпи народ. —

Те, напротив, ще ти предложат помощта си само в слова, които да можеш да претеглиш във вътрешна тишина, — несмущаван от уловките на ораторските трикове...

Те ще ти помагат, действайки вътре в теб, и никога няма да се опитват да ти се покажат!

Не е необходимо да ги познаеш, ако някога ги срещнеш!

Не е необходимо да ги откриеш в земната им дреха!

Те те намират и знаят как да ти помогнат дори ако ти никога не се досещаш, че имаш помагачи!

Техните средства за действие са наистина различни от похватите на ония суетни глупци, които се опитват да подмамят тълпящите се около тях последователи с тайнствени жестове и кухо кънтящи риторични фразьорства. —

Те освен това няма никога да изискват или да очакват отплата за своите поучения и напътствия и по-скоро ще разделят и последния си грош с тебе, отколкото да приемат от теб дори половин грош за своята помощ.

Предлаганите от тях духовни блага са достояние на Духа и никой от ония, които могат да ги дадат, не би поискал да ги размени срещу земни ценности...

Който има очи да вижда и уши да чува, нека сам се пази от измамни фокусници и самозванци!

Той лесно ще ги разпознае!

Светещите на Прасветлината обаче се намират по-трудно.

Ти едва ли ще ги откриеш сред другите хора в земната им дреха и никаква странност няма да ги издаде, понеже те обичат тишината и ценят дискретността...

Ако пък са принудени да живеят а шумния свят, те положително няма да се отличават по нищо от всички останали порядъчни хора, вършещи земните си дела!

Блажен е, който им се довери!---- —

А сега, о, търсещи, нека да се оттеглим заедно в тишината и аз ще ти покажа началото на ..Пътя"!

Съсредоточи се а себе си и чуй моите думи, след като вече наистина си готов да разбереш с будно съзнание онова, което имам да ти кажа по-нататък!

Преди всичко, ще трябва много нещо да забравиш! —

"Духът Божий, който се носеше над водите" изпълва безкрайните пространства, но ти не можеш да се доближиш до него иначе освен единствено — в себе си!------- —

Само когато той добие образ в тебе, — като твой Бог. — роден от Светлина в Светлина, ти ще можеш да свидетелстваш за неговото тихо могъщество !

Онези, които искат да схванат неговата безкрайност, са на много погрешен път...

Те вярват, че могат дръзко да се доближат до Оногова, когото не са в състояние да обхванат всички космични простори, и не подозират, че са създали една карикатура, която сега ги е овладяла. —

Ние обаче искаме днес отново да вложим в теб зародиша на оня вечен "Лотосов цвят”...

Може би той ще почерпи вече храна от твоите сили! —

И когато този цвят разцъфне, Духът, който сам себе си създава и от себе си живее, ще се спусне в тебе и ще се "роди" в теб като твой Бог,-----като твой, жив в тебе Бог!-- —

Не вярвай на ония, които ти разказват за Бога на своите сънища: — за един Бог, който може да бъде постигнат в мрачен екстаз ! —

Онова, което може да се намери по този начин, е само една "фата моргана" на вътрешния свят!

Ти още не знаеш богатството, което крият в себе си просторите на твоята душа! —

Твоята душа е безбрежен океан и никой още не е измерил неговите дълбини, никой не е изследвал докрай чудесата на морето на душевните сили!-- —

В своите мисли ти си представяш душата си като една светла обвивка и вярваш, че в нея можеш да намериш единствено себе си...

Но твоята душа е като море от безброй водни капки, изпълнени с латентна сила,— или като жив облак, образуван от безброй, изпълнени с енергия същества, — и ти трябва да станеш господар и повелител на всички тези същества. —

Ако те не познаят в твое лице своя сигурен заповедник, ти, замаян от тяхната вдъхваща страх у тебе сила, ще се превърнеш в техен роб. —

Те са принудени да ти служат, ако си ги овладял, — но винаги ще те водят за носа с невероятните си жонгльорства, ако се преклониш пред тях с фалшиво смирение.

Те се нуждаят от една силна воля, за да се обединят в нея...

Докато не е си ги обединил в една воля, ти никога няма да намериш в душата си оня покой, който единствен може да предизвика разцъфването на свещения "Лотос".— —

А дотогава ти няма да получиш вест чрез силите на своята душа за онова скрито Царство на Духовете, което може да стане за теб познаваемо, доловимо, — понякога дори достъпно за окото и ухото ти, — единствено чрез обединените в една воля сили на твоята душа, — защото и в тебе, както навсякъде, то живее чрез същите тия сили...

Едва след това ще получиш сигурен знак и от оногова, който те напътства от Духа, едва след това ще почувстваш в себе си възвишените духовни водачи, Светещите на Прасветлината...

Поради това стреми се, преди всичко останало, да утвърдиш в себе си една ясна, непоколебима воля към самия себе си!

Ти трябва сам да се утвърждаваш, ако искаш в Духа да получиш утвърждение от Духа!

Ти ще намериш сам себе си и в себе си своя Бог единствено в своето "Аз"!—

Стреми се с ведра радост и несмутима безметежност да се утвърдиш напълно спокойно в себе си и отвърни погледа си от всички вътрешни образи, които може да ти покаже твоята възбудена, още необединена в себе си душа!

Ти трябва с радост, с упование да дойдеш първо изцяло на себе си!

Преди да си се окръглил в себе си и затворил от всички страни, — както морето само си слага граници, — както облакът умее сам да се кълби, — напразно ще се опитваш да овладееш душата си, защото силите на твоята душа се отдават само на оня, който наистина е достоен за тяхната почит...

Не мисли обаче, че би могъл да постигнеш някога тази цел, ако останеш непрекъснато бездеен във външен покой!

Като човек на външния свят, където веднъж си се родил ти трябва се се стремиш да работиш ден след ден, както цялата външна природа работи безспир и твори все нови форми, ако искаш да се научиш така да закаляваш волята в себе си че силите на твоята душа да могат да и се подчинят!— —

Нито едно нещо във външния свят не е толкова дребно, че да не може да ти стане учител!

От всяко преживяване можеш да извлечеш поука и никоя дейност не о толкова нищожна, че да няма какво да научиш от нея! —

Преди всичко обаче трябва да се научиш да задържаш на едно място блуждаещите си мисли и да ги заставяш да се съсредоточават всеки момент в една определена точка.—

Нито уединението на пустинята, нито животът сред дивите зверове на джунглата не са по-благоприятни за постигането на тази твоя цел от кипежа на един гъсто населен град, където изпълняваш активно задълженията на своята професия !----- —

Когато и при най-шумна обстановка се научиш да оставаш съсредоточен в себе си, когато можеш с абсолютна сигурност да заповядваш на своите мисли и воля, когато желанията ти идват и си отиват , както ти им повеляваш тогава едва започни първия си опит да обединиш в себе си силите на своята душа!----- —

Но и тогава дори ти ще се натъкваш а себе си на не една пречка...

Дълго още ще използваш своята укрепнала вече воля, без все пак да успееш да заставиш силите на душата ти да се преклонят пред тази воля. —

Всяка отделна душевна сила ще иска да овладее волята ти само за себе си и нито една няма да се отдаде доброволно в притежание на твоята воля...

Не бива само никога да се обезкуражаваш при твърде често напразната си още борба за господството на твоята собствена воля над множеството воли, искащи само себе си в твоята душа.

Никога не бива да губиш упование в себе си! —

Никога не бива да загубваш радостта в сърцето си и своето несмутимо спокойствие!--- —

Цялата ти борба е само едно непрекъснато изпитание на твоето търпение и на укрепналата вече сила на собствената ти воля. ..

Ала знай, че по този начин един ден накрая положително ще станеш победител!

Ще настъпи ден, когато наистина, изпълнен от щастие ще изживееш в себе си голямата радост на победителя!

Той със свята радост ще извика своите събратя и сонм избрани стражи ще бди от този ден нататък над свещените води.

Станало е чудо!

Чудо, извършено от един земен, човек — защото по-лесно е да се преведе разярен слон, вързан с тънка конопена връв, през оживено тържище, отколкото да се обединят многото воли на душевните сили, образуващи душата на даден човек, под едната воля на този човек!----- —

А сега приглушената Светлина на деня трябва да озари с меките си лъчи пъпката, за да може тя да се развие един ден до пълния, сияен разкош на цвета.

Високи столетни дървета ограждат тайнственото свещено езеро и пазят нежната пъпка от безпощадните стрели на слънцето, които иначе веднага биха изгорили и унищожили едва покълналото растение...

Високи, свещени зидове възпират знойния вятър на пустинята...

Сега за теб започва една нова дейност!

А тая дейност вече наистина изисква и външен покой, и най-тихо вглъбяване.

Но това, което сега трябва да направиш, ще можеш да сториш след всекидневната си работа или пък да му посветиш преди това спокойните часове на утрото...

Сега за теб е дошло времето, когато трябва да се научиш тихо и предпазливо да се запитваш вътрешно и да се ослушваш навътре за отговор.

При това ти трябва вече съвсем да притихнеш!

Онова, което е скрито в теб и очаква скоро да се разкрие, не може да се намери при шумната приказливост на мислите.- —

То е сред твоето сърце, но ти не чуваш неговото слово, защото гласът му е тих като далечна песен на птици...

Недей прокужда словото му от себе си!

Вслушвай се и в най-тихия звук!

Ти можеш много лесно да пропуснеш неговото слово в себе си, ако не съумееш да запазиш вътрешна тишина! —

Отначало то отговаря на тихите ти въпроси толкова недоловимо,че и най-нежният полъх на вятъра отвява гласа му у тебе. —

Но един ден ти все пак ще чуеш неговия глас и ще се научиш да го отличаваш от всеки друг вътрешен глас.

Не като външен говор ще доловиш ти гласа!

И не с думи от майчиния ти език ще ти проговори той, нито пък на някакъв друг човешки език от тази земя!- —

И все пак онова, което гласът има да ти каже, ще бъде несравнимо по-разбираемо от всичко, чуто някога от тебе още от твоето детство на човешки език, от човешка уста! —

Сега ще трябва да последваш този глас...

Цялото ти по-нататъшно напредване по пътя зависи единствено от твоята вярност и последователност.

Постепенно ще се научиш да разбираш, че твоята воля ти служи вече не само под влиянието на земните ти схващания, но че ти съвсем незабелязано можеш сега да я пренасочваш под висше духовно наставничество, — по волята на оня "глас"--- —

Все по-дълбоко ще проникваш в тайната на своята душа.

Колкото повече я опознаваш, толкова повече неразгадани неща ще предугаждаш в нея.--- —

Бъди благодарен и съхранявай грижливо и най-малкото преживяване, което си изпитал в душата си — твоята благодарност за малкото ще те доведе най-бързо до пълнотата на едно голямо преживяване!-------- —

Накрая ти ще съзреш едно царство на вътрешни чудеса, за което днес никакво описание не би могло да ти даде и най-малката представа!

А като най-голямо от всички чудеса ще ти се стори това, че всичко с дадено сега в твоя власт, — че не си принуден неуверено да чакаш да се изпълни твоят копнеж, защото той винаги се сбъдва незабавно и с пълна сигурност чрез своята собствена сила...

Ако досега си се оказал верен последовател на вътрешните съвети, "Лотосът" в духовното свещено езеро ще разцъфва постепенно все повече и повече.

Тогава ти доста скоро, във всеки случай след не много дълго време, ще преживееш деня, когато напълно разтворилият се цвят ще заблести над водите, просиял с една Светлина, която идва съвсем не от слънцето на тая Земя.

Тайна остава, дори за прогледналия в Духа, това духовно събитие. — —

Ти съвсем не можеш още да минеш без вътрешния водач, обаче сега ще си свързан по нов начин с него...

Още когато се появи пъпката на "Лотоса", може да стане така. че да съзреш пред себе си духовния водач в магически образ, ако носиш в себе си способността за такова виждане.

Но това не е самият той!

Известни магически сили на твоята душа са онова, което той формира чрез своята воля по свой образ.

Бъди благодарен, ако "наставникът" ти може да ти се покаже така, ако те поучава от своя образ, оставяйки те да мислиш, че чуваш неговия глас!

Но не се безпокои дори ако никога през земния си живот не видиш образа му като външно явление!

Само в редки случаи за него с възможно да ти се представи в образ и той ще се възползва от такава възможност само тогава. когато това е за твое добро, и няма да те въведе в изкушение да злоупотребяваш после с "магическите" сили на своята душа, за да създаваш други "образи"...

По-добре никога да не видиш образа на Учителя пред себе си, отколкото използването на твоите душевни сили от него да бъде причина те да станат податливи и в ръцете на измамни сили!---- —

Затова пък толкова по-сигурно ще усещаш неговото водачество дълбоко вътре в себе си и онова, което не ще можеш да съзреш навън, ще ти се отдаде доловимо в твоите дълбини...

Сега обаче. - след като твоят Бог се е"родил" в тебе и ти в него, — духовният ти наставник ще ти се разкрива, обединен с гласа на твоя Бог и с тебе, само в най-възвишения живот на своя Дух.

Ти ще го чувстваш като напълно идентичен с тебе, докато той е при теб...

Той няма вече да те напътства с поучения, а ще ти разкрие самия себе си и ти ще вземеш сам от съкровищницата на неговия вътрешен живот каквото още ти липсва.---- —

А над всичко това ще сияе Слънцето на божествената радост и всяка борба за Светлина и просветление, раздирала те някога, преди да тръгнеш по Пътя, ще ти се струва отсега нататък като изстрадана и отминала вече "адска мъка". —

Ти виждаш пред себе си една Вечност, чиито най-дълбоки недра карат да се предугаждат все по-големи дълбини, и знаеш, че съединен със своя Бог, ще крачиш вечно напред през най-съкровените и чудеса.

Това е "Пътят", — оня Път. които трябва да поемеш и да извървиш, ако искаш да стигнеш до своя Бог!

"Пътят" е в самия тебе: - в твоето собствено "Аз"!

Чуй сега още един съвет!

От деня, в който си се вече решил да тръгнеш по този "Път", ще трябва да си отрежеш една здрава пътнишка тояга.

Ти ще намериш "подходящото дърво" тогава, когато се научиш с чувство да откриваш силата на словото такава, каквато тя се изявява във всеки човешки език! —

Отделяй по малко време всеки ден и ако е възможно, отделяй го все в един и същи час, — време, през което да можеш да се стремиш към съзерцателно единение с Духа на тия думи, без при това да бъдеш смущаван от външни задължения.

Запази тогава дадена дума, която те е "обзела", за по-дълго време през своя "тих час" като задача за упражнение на мисълта ти, също както флейтистът "упражнява" отново и отново една и съща мелодия,докато постигне пълна чистота на тона.--- —

В тази книга ще намериш много думи, които са подходящи за такова "упражняване" на мисълта ти.

Други пък съм дал на други места.

Не е необходимо обаче да се придържаш само към моите думи!

Поетите и мъдреците са дали такива думи наистина в изобилие!

Опасно е само едно: да не приемеш чрез тези думи същевременно и погрешното значение, влагано обикновено в тях поради неразбиране или по общоприета традиция.---- —

Затова те съветвам в началото все пак да си избереш думи от моите книги, ако си готов да се довериш на моето наставничество.

Задръж ги пред очите си, отделно от другите думи, написани с ясен почерк от твоята собствена ръка!

Вживей се в избраните от тебе думи, сякаш те са твои собствени!

Опитай се да създадеш у себе си духовното състояние на онзи, които първи е написал тия думи!

След като отбележиш сигурни успехи във всички тези форми на вживяваме, продължи по-нататък, — но не преди това! — дори и то да ти отнеме много дълго време.--- —

Може би още днес, докато получаваш моите указания, вече си мислиш, че нямаш повече никаква нужда от такова упражняване на способността си да схващаш...

Мнозина, поискали някога да тръгнат по Пътя, са оставали още в началото му, понеже са мислили така!--- —

Тук се изисква повече, отколкото може би предполагаш на пръв поглед!

Твърде често човек е принуден да говори със сходни думи за много неща, които са напълно различни по своята същност. —

Постигнеш ли обаче действително всичко,което се изисква тук, тогава едно ново голямо разширяване на твоето усещане, едно далеч по-будно изживяване на твоето съществуване ще ти даде увереността, че си защитен срещу всяка самоизмама.

Тогава продължи нататък. — ти, който се стремиш към най-високата от всички човешки цели!

Сега трябва да се опиташ да почувстваш ония думи в себе си, с цялото си същество!

Сега тези думи трябва да оживеят в теб самия! —

Не само душата ти трябва да е проникната от "Духа" на думите, а и земното ти тяло трябва сега да се научи да усеща с всяка своя фибра тези думи!-- —

Думите трябва да се слеят в едно битие с теб, — с твоята душа и с твоето тяло! —

Земното ти тяло трябва да се превърне в тяло на избраните думи, сякаш те са единственото живо нещо в него.- —

Силите на душата ти, непоколебимо обединени вече в твоята воля, трябва сега да се обединят и с избраните от тебе думи и ти трябва да се усещаш като съзнание на тези думи!---- —

Тогава вече ще си постигнал много нещо по своя Път!

Ще се чувстваш като на някоя нова Земя — като в един нов, никога неподозиран свят...

Още тук можеш да започнеш ясно да виждаш духовния свят, ако заложените по рождение в тебе сили позволяват това и ако си човек на зрителното, а не на мисловното възприемане. —

Ще се преобразиш в нов Човек и ще си постигнал едно съзнание за самия себе си, което едва ли е сравнимо със сегашното ти съзнание.

Тогава ти ще знаеш защо мъдрецът говори за "живота” като за "Светлина” на човеците и ще разбереш величавия смисъл на така често тълкуваните думи:

"В начало беше Слово, и Словото беше у Бога, и Бог беше Словото."

"В Него имаше живот, и животът беше Светлината на човеците."

"И светлината в мрака свети, и мракът я не обзе"------- —

Написалият тия думи е знаел много добре какво казва, а и ти ще го узнаеш, когато стигнеш до това място по своя Път...

Обаче — "Царството небесно бива насилвано, и насилници го грабят" —

Ако не надвиваш нетърпението си, ако не упражняваш упорито и с постоянство своите сили, ти никога няма да имаш правото да очакваш успех.

Недей обаче да мислиш, че необузданият стремеж към насилствено придобиване или пък трескавото напрежение биха могли да те доближат до твоята цел!

Не това искат да кажат тия думи!

Ти винаги трябва да си обзет от настроение на светло спокойствие и тиха радост и единствената ти грижа трябва да бъде насочена към това да постигнеш с неизказано внимание онова едва доловимо, вътрешно чуване, за което вече говорих.

Необходима ти е повече "сила" да си държиш така юздите, отколкото биха изисквали от теб немалко героични и далеч по-очебийни дела...

Но ако добре си преценил казаното от мен и си готов да правиш занапред необходимото, то аз мога да те уверя, че и ти ще принадлежиш едни ден към ония, които имат право от собствен опит да узнаят тайната на "Царството небесно"----------------------- —

Така че тръгни сега по своя стръмен Път!

Нека неуморно постоянство те съпътства до края!

Помощта свише ще бъде по всяко време близо до теб...

Недей се озърта назад към живота, пълен със скърби и радост, с прегрешения и заслуги, който може би си оставил зад себе си!

Знай също, че за твоята задача е все едно дали си усвоил цялата земна ученост, или пък си най-невежият между невежите! —

Не се старай да се разграничаваш от хората и не си мисли, че особеният начин на живот, чужд на твоето време и на твоята страна, би бил от някакво полза за тебе.

Още по-малко може да ти помогне или навреди по твоя Път начинът на храненето ги, стига само да поддържа здравето и силите на твоето тяло.

Същото важи за чувствената любов между мъжа и жената. —

Не без най-дълбоки основания жреците на най-древните култове са обявили символите на зачатието за святи, — и наистина: те са се прекланяли пред тях съвсем не само като пред олицетворение на вечно зачеващата природа...

А да се въздържаш ти се налага само там, където необузданият ламтеж на твоите страсти може да се окаже гибелен за самия теб или за другите.-- —

Необходимо е въздържане от всички пороци, защото те по необходимост веднага ще спънат и накрая ще задушат твоя висок устрем към Духа.

Избягвай всичко, което би могло да навреди на теб или на другите!

Избягвай също всяка коравосърдечна мисъл!

Върви по своя собствен Път, но остави и всеки друг да измине неговия собствен път, — дори ако неговите цели лежат далеч зад твоите! —

Ти не знаеш кога ще дойде часът на другия и нямаш никакво право да смущаваш съня му, преди да е ударил неговият час...

А ако часът му е наближил, той сам ще те помоли за поука.---- —

Едва тогава имаш право да му я дадеш!

Едва тогава и Светещите на Прасветлината ще застанат до теб със своята сила и действено ще подкрепят твоята помощ. — —

Ти не си призван да водиш от Духа към Духа, а които са призвани за това, никога няма да почнат да насилват другите да се доверят на тяхното водачество!---- —

Върви с безметежно спокойствие по своя Път към самия себе си!

Твоят Път към самия тебе ще те изведе в царството на душата ти към твоя духовен наставник и той ще те поведе у теб към най-високата ти Цел...

Твоят Път към самия тебе е — твой Път към Бога!

Ти никога не ще можеш да стигнеш до Бога, ако не го намериш такъв, какъвто той е — в самия тебе!---- —

А сега искам да ти кажа още няколко думи, които ще ти позволят да опознаеш дейността на духовното царство, извършвана на земята, и немалко други скрити неща, ако ти с добра воля си решен да опознаеш Духа.

Искам да окача няколко венеца по стените на твоя дом.

Венци от ония цветя, които съм намерил, по моите най-високи пътеки и при целта на последния ми път в моята разцъфнала градина.

Не откъсвай цветя от венците ми, остави, всеки цвят там, където аз съм го вплел! —

Иначе не ще можеш да схванеш ясно едничката голяма Действителност, която всички думи на тази книга идват да ти възвестят...

Иначе не ще можеш да разгадаеш тайната която се разкрива тук в тихи слова: — тайната на божествения живот у земния човек, — величавата мистерия на живия Бог!-------- —

\# EN SOPH

Силите на Вселената обаче са "причините" на много "последици" и това ви е подвело да търсите една първопричина.

Но никога не е имало една "първопричина" във вашия смисъл на думата! —

"Бог" вечно формира себе си от хаоса на стихиите на Битието !------- —

Хаотично действат стихиите на Битието там, където те, изхвърлени от Прабитието, се изявяват като най-дълбоки, най-заредени с творческа енергия сили на първоприродата.

Там те действат напористо и импулсивно, без собствено съзнание в действията си. —

Там те са още разединени и всяка една утвърждава единствено само себе си. — —

А от това самоутвърждаване на разделените стихии възникват два противоположни полюса и с тях — привличане, което на свой ред в течение на неизмеримо дълго земно време подготвя съединението...

В душата на земния човек съединението на всички стихии на Прабитието става тогава отново Действителност, когато човешката воля се стреми към него.---- —

Онова, което бушува и напира в сърцето ти към формен израз, — което непрестанно те вълнува и държи неспокоен: — тази неуморна гонитба непременно да се постигне нещо,---ето къде намират изява ония сили на Прабитието, които искат отново и вече индивидуално определени да се обединят в тебе!

Все още обаче в тези, стихии, които се разкриват във възвишената форма, обусловена, от твоето съзнание, като твои душевни сили, към тебе напират твърде много воли...

Ти още не си постигнал онази властна воля, която може да обедини всички останали в себе си....

Едва в осъзнатото съществуване, божественото съзнание може отново да се прояви в стихиите на Прабитието!

От страхотно бушуващата — както в невидимото, така и във видимото — първична природа до единението в съзнанието на един земен човек (а има доста много "Земи") пътят на стихиите на Прабитието води назад, нагоре, към богоосъзнато, "ново" битие. —

Но такава представа за Бога и такова обяснение на света са били извиними само в древността, когато още не се е знаело нищо за начина, по който днес се изявяват стихиите на Прабитието и което би трябвало наистина да подбуди вашето мислене да се откаже вече от старите представи.-- —

Стремежът те и днес да бъдат още запазени е в еднаква степен както глупост, така и богохулство! —

Всички сили, изграждащи слънцата и планетите, са форми на Духа, — стихии на Прабитието, — които се изживяват във времето и пространството и така кристализират във времето и пространството като времево-пространствени форми, — като винаги временни и винаги обусловени от пространството явления...

А стихиите на Прабитието постоянно се изхвърлят от Прабитието и постоянно се възвръщат в него.

Така е било винаги и така ще остане вечно !

Непрекъснато сменящи действията си, стихиите на Прабитието се изявяват: — ту като явление, ту като рушители на явлението.

Те самите обаче "съществуват” отвеки и навеки, както и да изменят начина си на действие, и не са "сътворени" от никого...

Никога не е имало "начало" и никога не може да има край на този правечен Живот!

\# ЗА ТЪРСЕНЕТО НА БОГА

Ти все още търсиш някакъв Бог в безграничните простори. -- —

Ала виж какво имам да ти кажа:

Докато твоят Бог не ти се е "родил", напусто ще разтърсваш всички безкрайни пространства с идващия от глъбините ти вик, търсещ Бога...

Ония, които са ти говорили така, са били наистина, и то повече, отколкото са съзнавали, далеч от Бога!

Не ти си Бог, но в тебе само на тая земя може да добие образ твоят Бог и тогава ще бъдеш така свързан с него, както думите и смисълът са съединени в песента!--- —

И нищо тогава не ще може никога да те раздели от твоя Бог!

Затова недей да търсиш вече Бога в безкрайните простори, не го търси в един непристъпен свят, високо над всички звезди! —

Търси да намериш в себе си, напротив, Пътя, по които Бог да може да те срещне!

Старай се тогава да подготвиш всичко в себе си, за да може твоят Бог да се съедини с теб!

\# РАБОТА И ДЕЙНОСТ

Ти трябва да си деен и да работиш, по своя път навсякъде където в тебе има сили и дарби за работа и дейност.

Когато един ден бъдеш съединен в себе си със своя Бог, целият ти живот ще бъде само работа и дейност, — ти самият дори ще бъдеш само работа и дейност!---- —

"Бог" е жив огън!

В него се разрушава всичко, което бездейно гние и закостенява.---- —

Волята на Духа не може да се "роди" в тебе като твой Бог, ако ти не си така деен, като че ли твоят Бог е вече съединен с теб...

Твоят Бог ще бъде Бог на силата и на дръзновението, а не демон на безсилните желания, на разяждащите страхове!------- —

Нека дейната работа има по всяко време любовта ти, както и Духът вечно твори себе си в непрекъсната дейност!

Как би могъл да се надяваш да се съединиш със своя Бог докато любовта ти страни от него?!---- —

Ти можеш да постигнеш себе си в своя Бог само ако си готов да се съединиш дейно със своя Бог, защото — живият Бог не е Бог на мечтателите и на фантазьорите!

Само в пробудени души може да се "роди" той...

Неговата Светлина е прекалено ярка, за да може да бъде понесена от здрачни, дремещи души. —

Обедини силите на своята душа за възвишена дейност!

Свърши всичко, каквото можеш да свършиш на земята, и работи, докато си в състояние!

Така ти ще можеш един ден, — освободен от всеки страх, да срещнеш у себе си своя Бог, — своя жив Бог.

Твоят живот е вечен само защото всяко "дело” на вечния Дух е вечно като самия него. —

Във времето обаче ти си временно явление на този земен свят и затова твой земен дълг е навсякъде във времето да твориш временни стойности, както самият ти си вечно сътворяван във Вечността от Вечното!---- —

Само в постоянна работа можеш да се утвърдиш и трябва на дело да си се подготвил така, както изисква от теб възвишеният ти наставник, за да може твоят Бог да се "роди" в самия тебе.

\# СВЯТОСТ И ГРЯХ

Те искат да намерят горди човеци, умеещи до живеят с вдигната глава, — а не жалки просяци пред портите на божественото великолепие, — не плачливи, каещи се души!

Те искат да намерят човеци, които умеят да извайват живота си кого художествена творба, — а не такива, които превиват гръб под живота, както добичето под своя товар! —

Когото вината и грехът могат да отклонят от неговия път, той не е достоен да спечели наградата на победителя! —

Който иска да извоюва голямата победа, не бива да се измъчва с грижата, че при тази борба прахът на всекидневието замърсява неговите дрехи...

Който винаги се стреми да изчисти петната от дрехата си, твърде скоро ще загуби от очи своята най-висока цел...

Аз, разбира се, не съветвам никого да се търкаля в калта, — но всеки, който твърдо иска да постигне целта, трябва да спре да обръща внимание на праха на всекидневието и на малките петна, появили се на дрехата му по неговия път.

Кракът ти ще остане трайно залепнал на едно и също място и ти никога няма да се довериш на своите крачки, ако се оставиш да бъдеш смутен по своя път от грешките, които никога не можеш да избегнеш напълно.—

А "светецът" прилича на човек, който сам си е прерязал жилите и сега лежи на пътя като парализиран, но сънува с отворени очи, че лети. —

Не ще можеш да използваш силите си, ако си постоянно загрижен да избягваш всяка грешка, защото навсякъде където си истински деен ще изпадаш същевременно в грешки и прегрешения, без да си го искал. — —

А паднеш ли дълбоко там, където не си искал да падаш, вдигни се веднага и забрави, че някога си падал!

Но дори и тогава, когато твоята воля те е довела до падение, не бива да имаш друга грижа, освен моментално пак да се изправиш на крака!

Наистина по-добре крачи напред този, които чувства в себе си силата да се изправи след падането, отколкото оня, който в непрекъснат страх внимателно избягва всяко препъване! —

По твоя път не може да ти навреди нищо освен страха от спъващите сили на греха — а тези спъващи сили на свой ред също са плод единствено на страха Ти. - —

Върви напред с любов и свободен от всеки страх, — но нека твоята любов никога не подкопава силите, които са ти необходими, за да оказваш съпротива!

Бъди обаче винаги добър към всичко живо, обаче— "добротата към тигъра е един добре прицелен изстрел, защото не трябва да причиняваш страдание дори на онова, което си принуден да унищожиш!------ —

Свободни трябва да бъдат също и твоята доброта, и твоята любов, — иначе те ще се превърнат в порок за теб!- —

Свободен е само онзи, който сам се освободи!

Никакъв външен "Бог", съществуващ някъде над звездите единствено в твоето въображение, не би могъл да те освободи!--- —

Обаче: — помогнеш ли си сам. ще ти помогне и твоят Бог,---твоят Бог, който иска да се "роди" един ден в самия тебе!-- —

Ти сам си създал своите призраци и единствено ти самият можеш да ги унищожиш!

Не трябва никога да търсиш "изкушението, но не трябва и подобно на "светеца" така да оковаваш погледа си че той навсякъде да вижда само "изкушение".

С изправена глава върви по своя път и знай: — винаги си най-добре защитен, когато можеш вече сам на себе си да се уповаваш!--- —

Но аз пак те предупреждавам и те съветвам:—

По-скоро търси вина и грях, — само се пази от волята за "святост"!

\# ОКУЛТНИЯТ СВЯТ

Досега в тази книга почти навсякъде ставаше дума само за онова "невидимо", което е душата в тебе и което се разгръща в твоите душевни сили, както и за онзи възвишен духовен свят, от които ти произхождаш и който трябва да намериш отново, ако искаш да стигнеш до Бога и до такъв мир, какъвто външният свят не може да ти даде.—

Има обаче и едно друго "невидимо": — едно невидимо, което те заобикаля отвън, също както всички неща и форми на материалната видимост...

През това "невидимо" като по мост трябва да минава и духовният водач, когато иска да стигне до тебе, все още неподготвения, понеже ти не си още способен да го възприемеш чрез единението на своите душевни сили така, както по-късно трябва да го опознаеш, — в Бога.----- —

Отначало той може да достигне до вътрешното в теб само откъм това "невидимо външно"!

По всяко време е имало хора, които с пълна сигурност са познавали това "невидимо външно".

За постигането на тяхната най-висша цел това познание е било и е без всякаква стойност.

Те "виждат" повече от другите, — както ти, гледайки през телескоп, можеш да видиш "пръстените" и "луните" на далечните планети, докато човек, който гледа само с просто око, не забелязва нищо повече от една светла точка...

Тяхното "виждане" е свързано с един физически орган, който у хората на нашето време само в редки случаи е дотолкова "поддаващ се на развитие", че да може да бъде използван от човека.

У хората на древността този орган често пъти е бил много по-силно развит, а и у по-късните поколения той отново ще се развие, след като те сами съумеят да създадат гаранция, че той няма да се окаже вече гибелен за тях...

Развитието на подобни физически органи, които не са необходими във всекидневния живот, се извършва по законите на вълнообразното движение, ту с по-голяма, ту с по-малка интензивност в рамките на целия човешки род.

Така и способността сигурно да се възприема невидимата част на този физически материален свят угасва често без остатък, за да се появи по друго време пак като всеобщо явление.

Става дума за рудиментарни органи на човека животно от дълбоката древност, принасящи полза само на онези, които са душевно подготвени правилно да употребят дадената им по този начин способност.

Обикновено малцина само измежду "познавачите на невидимото" се оказват "годни" за тази цел.

Желателно е обаче всички хора, усещащи по някакъв начин, — било по-слабо, било по-силно, — у себе си органа за познаване на физическия невидим свят, да го следят най-внимателно и да се въздържат от всякаква злоупотреба с него...

Може би някои кълнове ще успеят при грижливо и сигурно отглеждане да разцъфтят и да станат дейно полезни.—

Не "експериментите" с медиуми и сомнамбули ще доведат тук до яснота,а единствено собственият опит на притежаващите тази органична способност! —

Моите почитания към научноизследователската дейност, — само че с така наречените "метафизически" експерименти, изхождащи, както показва и самото им наименование, от погрешни предпоставки, — от объркани предразсъдъци, — могат да се привлекат единствено паразитните сили на физическия невидим свят.

Тези "паразитни сили" на невидимата част от физическия свят са същества, които привидно са много подобни на силите, от които се изгражда душата, но по никои начин не бива да се смесват с "душевните сили".

Това би било същата грешка, както да смесваш гримасите на маймуните по пречките на техните клетки с духовно просветленото актьорско изкуство на големите майстори на сцената...

Те искат преди всичко да получат потвърждение на своето съществуване и за да го постигнат, са готови на всичко, което е по силите им, отивайки дори по-далеч и опитвайки се да симулират могъщество и там, където властта им свършва...

Твоята гибел би им доставила същата наслада, както и твоето укрепване, стига само да намерят потвърждение на своето съществуване чрез въздействието си върху тебе.- —

Горко на човека, когото тези същества са вече "обсебили"!

Те изсмукват от него живеца на живота му подобно на вампири, защото, за да му служат, те трябва да се "хранят" от неговите сили. —

Премалцина познават със сигурност дълбоко измамната природа на тези същества, които е трудно да бъдат наименувани, тъй като във видимия свят не се намира сравним образ за тях.

Те са невидимите същества, чрез чиито сили факирът върши своите "чудеса", — и понеже хората не ги познават, се дивят на факира, когато всъщност се проявява едно от истинските същества, принадлежащи на подземния свят...

Тези същества "могат" много неща, които никога няма да бъдат възможни за човека на земята, докато той действа само със собствените си сили.

Те "виждат" мислите ти по-добре, отколкото ти самият ги познаваш, — и могат да направят видими пред твоите очи и най-скритите образни представи на въображението ти...

Те могат да създадат за известно време форми и материи толкова осезаеми, колкото и всяка друга земна вещ, колкото и всяка позната за тебе материя, — защото тези същества са невидимите тъкачи на физическите структури, сплитащи невидимите нишки на всяко видимо явление...

В действителност "матрицата" в случая е една невидима, изключително фина структура: — една ламелна система, представляваща математически точно възпроизвеждане на всички вътрешни и външни форми, образували някога дадено човешко тяло.

Тази структура, обикновено свита до минимални размери, може при определени условия да се "изпълни" с физическите сили, които при нормални обстоятелства поддържат земното тяло на "медиума".

Докато трае този процес, "медиумът" трябва да остане в онова безсъзнателно състояние, което е известно под името "транс".

И ако един такъв фантом може дори да говори, и то по съвсем същия начин, както и умрелият прототип, то това съвсем не е по-учудващо от говорната способност на един въплътен по нормален начин човек, защото и в илюзорното тяло са пресъздадени за времето на неговото съществуване всички органи в такава форма, в каквато са били някога в своя първообраз, — с точност, валидна и за евентуални деформации или други несъвършенства.

Едва ли ще е необходимо, надявам се, до пояснявам тук, че тази форма, останала запазена в невидимия физически свят, има толкова малко общо с обусловялия я някога човек, колкото и свалената змийска кожа — със захвърлилото я влечуго. —

Не напразно навлязох тук в процеси, самото описание на които ми е вече противно.—

Искам да те видя способен сам да преценяваш явления, които иначе биха могли да те объркат!

Ако пред теб се случи нещо достойно за удивление, трябва да не се оставяш да бъдеш воден за носа поради незнание!

Не измамата, на която можеш да се натъкнеш в посочените тук области, представлява "опасност" за теб...

Само автентичните прояви от този вид крият истинска опасност!--- —

Моето предупреждение е продиктувано от най-основателни и проверени причини!—

И в твое лице тези същества могат, ако се случи да се запознаеш с техните прояви, да надушат плячка...

\# СКРИТИЯТ ХРАМ

Всички, които са тръгнали или ще тръгнат по високия Път, посочен от мен в тази книга, се озовават веднага в най-дълбока вътрешна връзка помежду си дори ако са разделени във външния свят от хиляди километри. ..

Тази "връзка" се осъществява по два начина: — първо, чрез взаимно привличане на излъчванията, създавани непреднамерено и несъзнателно от вътрешно обособени човешки волеви центрове, един вид еманационни вихри в известни по-висши области на невидимия физически свят, където те поставят във връзка всичко еднородно.

И на второ място — чрез непосредствено взаимно влияние между душевните сили, които се нуждаят само от еднаква насоченост на съществуващите в тях волеви направления, за да установят веднага, и то практически независимо от времето и пространството, взаимна връзка.

Човешко е обаче хората, почувствали се веднъж сродни във вътрешната си насоченост към една и съща цел да искат да се познават и да бъдат близки и в сферата на външните земни сетива...

А има и основания от по-висш характер, които често правят твърде желателно общуването във видима близост. —

Пътят към духовния Живот се разкрива често пъти по-лесно, когато двама, тръгнали по него, са свързани и външно, така че да могат заедно да вървят по него.

Ето защо всеки, получил правото и силата да поучава за тези неща, трябва да повтори думите на възвишения Учител от Назарет: —

Основателни причини налагат този малък брой!

Търсещите обаче не трябва никога да се обединяват в "общества", защото никое общество не е възможно без принудителното налагане на едно верую, а нищо не е по-пагубно за душевното развитие от каквато и да е външна принуда.--- —

Докато вярата е още жива и творчески дейна, тя може да изтърпи за известно време и разяждащата болест на едно верско "общество" — но после, посърнала като попарен от слана цвят, тя ще повехне вътрешно и ония, които са мислели, че ще я запазят жива а едно "общество", сами ще са изкопали нейния гроб.---- —

Ако това е възможно, добре е тези "клетки" от двама или трима да се събират, за да споделят помежду си своите вътрешни преживявания, за предпочитане винаги по едно и също време!

Само тогава външното обединение би разпокъсало вътрешното!

Но независимо дали искаш да извървиш пътя си сам или пък с един или двама спътници, — винаги знай, че един скрит Храм те свързва с всички, които са тръгнали като тебе по своя път.----—

Тук от тебе не се изисква да вярваш в една помощ, без да си могъл да я изпиташ.

Ние изискваме само едно: — вярата в самия тебе, защото тя ти е абсолютно необходима по твоя път.

Ако ти си постигнал тази вяра и постоянно я възобновяваш по своя път, тогава доста скоро ще почувстваш в себе си истинността на моите думи!

Откривателите на нови материци са вярвали в сърцата си, че ще намерят търсените земи отвъд морските простори, и те са намерили онова, в което са вярвали. —

Така и ти трябва да вярваш, че носиш вътрешно силите, които някога ще те направят способен с удивление да преживееш в самия себе си свещените чудеса на скрития Храм върху тази земя...

За тебе е необходимо да вярваш в собствените си сили, понеже твоята вяра може да развърже в самия тебе тъкмо тия сили, както може и да ги сложи в окови...

Ако предварително не вярваш, че си способен да постигнеш нещо, то едва ли ще ти се удаде впоследствие! —

Така ще останеш недостъпен и за всяка помощ от невидимия Храм до онзи ден, в който не съумееш да изградиш в себе си непоклатимата като скала вяра, че носиш вътрешно силите да получиш тази помощ.----- —

\# КАРМА

И в двете царства на този физически свят: — във видимото и в невидимото, — всяко действие води до своите както видими, така и невидими последици.---- —

Всеки волеви импулс, всяка мисъл и всяка дума трябва да се оценява в случая като "действие"...

Ти оставаш обвързан с последиците на своите действия дотогава, докато не обединиш силите на душата си и заедно с тях не се съединиш със своя Бог.---- —

Едва тогава ти ще можеш да унищожиш последиците на своите действия, доколкото искаш да ги унищожиш.

Някога, неизказано отдавна, ти си бил съединен със своя Бог като един чисто духовен "Човек" в духовен образ, втъкан във вездесъщия Живот на действителния, субстанциален "Дух".

Също и всички обширни царства от невидимата част на физическия свят, — една неизбродна област на Вселената, — са били тогава достъпни за твоята дейна Воля и ти си бил техен повелител...

Пред теб е било разкрито едно поле за действие, което, започвайки от чисто Духовното, се е простирало до все по-плътни форми.

Така ти си стигнал до границата, където невидимият физически свят се сгъстява във видима за земните сетива материя.

Но ти никога нямаше да станеш тяхна жертва, ако преди това, опиянен от своята мощ, не беше отпаднал от своя Бог.----- —

Така ти си се оказал безпомощен и лишен от най-висшата си сила.

А и силите, които дотогава си можел да владееш и чрез които много лесно така би подчинил "враждебните" сега към тебе стихии, че те биха се превърнали в почтителни слуги на твоята воля, — са ти се видели прекалено големи, прекалено могъщи за теб...

Така те е обхванал страх от твоите собствени, владени някога сили и от страх пред тях си закопнял за един нов, друг живот в царствата на материално осезаемото, и царствата на тази достъпна за физическите сетива Вселена, хвърляща було върху онези сили, будещи страх за оня, който не престъпва поставената тук бариера.-------- —

Твоята Воля е паднала от високата Светлина и се е устремила сега заедно с теб към света на физическата материя...

Това е истината в преданията за "Рая" и за "грехопадението" на човека!------ —

Ти сам си определил времето, в което е трябвало да се родиш на този земен свят, както и родословното дърво, по което да стане това, и пътеките на съдбата на своя земен живот, когато от повелител чрез силата на своя Бог в духовния свят си се превърнал в роб на нисши сили в един свят, където на всяко действие отговарят и трябва да отговарят определени "последици", тъй като този свят не е нищо друго освен отражение и е безсилен да промени по своя воля веригата на събитията в своята област.

И това. че си се родил на тази планета, е също последица от характера на твоето първо действие в сферата на неизбежните последици, — защото наистина: — в неизмеримото пространство има безброй планети, обитавани от "човеци" и от същества, които и външно приличат на земния човек животно, и ти би могъл да се родиш в животинското си тяло и на някое друго от тези небесни тела.

Всичките човешки същества на обитаваните планети от други слънчеви системи някога също като тебе са "паднали" от Светлината!

Има много по-щастливи и неизмеримо по-нещастни сред твоите далечни, материално въплътени спътници,..

Ти, разбира се, не бива да си ги представяш в чудовищни образи, понеже формата на животинското тяло на земния човек не е възникнала в резултат на някакво произволно стечение на обстоятелствата само на нашия малък спътник на Слънцето, а е обусловена от дадени закономерности, които важат за целия неизмерим, физически материален Космос, и в края на краищата имат — духовен произход...

По всяко време обаче има и известен брой духовно-човешки същества, които не претърпяват "падението" и не загубват в себе си своя Бог.

На всички обитаеми планети в неизмеримия Космос могат да се намерят тези помагачи, запазили съзнателния си живот в субстанциалния Дух, и за всеки от тези светове те си възпитават от падналите през съответния период свои духовни "Синове"' и "Братя", чрез които и тук на тази земя се стремят да стигнат до тебе и да те избавят от твоите неволи.

Твоята цел по никой начин не е да станеш един от техните "Синове" и "Братя", защото сега е вече твърде късно за това, тъй като тази способност се придобива непосредствено след акта на падението единствено чрез свободен волеви импулс на отделния индивид и изисква след това "възпитание" в течение на хилядолетия, при също толкова продължително въздържане от въплъщение в едно физически материално човешко-животинско тяло.. .

От теб не се иска нищо друго освен днес, през своите земни дни, да разбереш откъде си произлязъл и къде можеш да се завърнеш.—

Ние искаме да ти покажем "Пътя" към това завръщане.

Ние искаме да те поведем обратно към твоя Бог, с когото трябва отново да се съединиш.—

Колкото и ниско да си паднал, ония сили от които — (като се започне от хаотичната им форма на действие и се стигне до най-висшата им изява) — Божеството непрестанно се самосътворява, действат у теб в една много висока форма...

Пак тя и единствено само тя с онази, която знае твоята "карма"...

Ти можеш да подобриш или да влошиш тази "карма", — само че — не ще можеш да и заличиш дотогава, докато не обединиш в себе си многото воли, които днес все още се проявяват хаотично една до друга в теб. — —

Блазе ти, ако това ти се удаде още тук на земята!

"Там" обаче може да измине много дълго време, докато постигнеш това, понеже тогава ти няма вече да можеш да изменяш, няма вече да можеш да подобряваш своята "карма", — и в никой случай няма да преживееш в себе си вечната Светлина, преди да се е изчерпала и най-крайната последица на твоето първоначално действие.------ —

Трябва да знаеш само, че това предупреждение цели да те предпази единствено от лоша карма! —

Ти не ще можеш да стигнеш до своето освобождение в Царството на субстанциалния Дух, преди да се е изчерпал и последният обвързан със земята импулс, излъчен някога от тебе.--- —

Затова старай се с всичките си сили да се съединиш още през земния си живот със своя Бог, за да можеш чрез неговата сила да разсечеш веригата на своята "карма", така че тя да не те държи обвързан след това в течение на хилядолетия...

\# ВОЙНА И МИР

Който с видял веднъж изграждащите сили о този видим свят на физическата материя в тяхната страхотна мощ и в невероятната едностранност на неумолимата им волева насоченост, — него веднага го напуска повърхностното заблуждение, че сетивно възприеманата Вселена е видимо въплъщение единствено на "хармонията на Духа".---- —

Погледни осата, която трябва да снесе яйцата си в тялото на живата гъсеница., за да могат новоизлюпените ларви да оцелеят благодарение на мъчителната смърт на гъсеницата, — и ти ще бъдещ завинаги излекуван от подобни илюзии! —

Сетивният свят е резултат от действието на изначална духовна сила в духовния свят.

Но за да може да се прояви духовно като свят на духовните явления, единната вечна Прасила трябва да се отрази в себе си, в своите собствени безкрайно разнообразни аспекти, и възникнала във всеки такъв аспект като стихия на Прабитието, да се утвърди в него по такъв начин, че всяка една стихия да се стреми да прояви единствено само себе си, при което всички други стихии на Прабитието се превръщат за нея в празни форми, защото като Прасила тя се познава само в себе си.

Във всяка стихия на Прабитието Прасилата е неразчленена, независимо дали в своята изява тя е причина за най-нисши или за най-възвишени проявени форми.

Така се стига дотам, че и всяка физическа сила, всяка физически проявена форма се стреми да утвърди себе си, сякаш единствено желателно е само нейното собствено и ничие друго съществуване.

Микроскопичната клетка утвърждава само себе си дори когато е временно принудена да служи заедно с милиарди като нея на една по-висша формираща воля, за която на свой ред съществуването на клетката е само дотолкова от значение, доколкото тази воля има нужда от нея и я използва, за да утвърди себе си. — - —

Физически сетивно видимата Вселена е най-външният противополюс на духовното Битие.

А от тази най-неприсъща им форма на разтегнатост и на крайно натегната вцепенена скованост тези духовни сили се извисяват отново под влиянието на изключително могъщото привличане, изхождащо от сферите на най-висшата форма на съществуване на Духа към нови. все по-малко плътни и вцепенени форми, ставайки в безброй видоизменения все по-свободни от разпъващо напрежение, за да се почувстват най-накрая мощно увлечени в своето първоначално състояние в най-вътрешния духовен живот...

А онова, което ние сме способни да възприемаме физически сетивно, са не формите на състояние на стихиите на Прабитието, а само предизвиканите от тяхното силово въздействие резултати...

Сам по себе си "храна", той се потапя дълбоко в себе си, за да се възвиси отново и да се възприеме в своята висша същност, освободен от всяка напрегнатост на вцепенената форма.--- —

Ако не беше стръкчето трева край пътя, ако не беше червеят, които гризе корените на стръка, то и ти нямаше да бъдеш, нямаше да бъде нито Духът, нито Бог в Духа.

Ако не беше микробът, който може би утре ще почне да разяжда тялото ти, — нямаше да бъде и твоето тяло, нито твоята душа, нито духовната искра, изживяваща се в тебе!!

А тогава нямаше да бъде и Волята на Духа, която е добила някога образ в твоя Дух като твой Бог и сега отново иска да се "роди" в теб като твой Бог !

Но колкото и силите във физическия космос да бушуват една срещу друга в своя порив към самоутвърждение, -природата не познава никаква "омраза"!—

Глупаво е човешката омраза да се сравнява с инстинкта на животните, които се стремят да унищожат други животни, понеже те, — като всяка форма на проявление на стихиите на Прабитието, — искат да утвърдят единствено само себе се.

"Омразата", напротив, е проява на човешката безпомощност и безсилие!

Само по аналогия с човешкия начин на усещане формите на проява на нападателните инстинкти на раздразненото животно могат да бъдат наречени с името "омраза" и не е трудно да се види, че се заблуждава всеки, който мисли, че е открил при животните същото чувство, което при хората се нарича омраза.

Дори и в невидимите области на физическия свят пак човекът е този, който е внесъл омразата, защото и най-върлите от останалите му врагове в невидимите физически райони не са в състояние да изпитат чувството на омраза и техните враждебни на човека домогвания са предизвикани от коренно различни мотиви...

Най-страшните чудовища в невидимия физически свят са били преди това земни хора, които сами са се "осъдили" чрез земния си живот.

Колкото високо са били духовно издигнати някога, толкова дълбоко са затънали те сега — по-долу и от най-окаяния земен човек.

Хилядолетия може да изтекат, преди те най-после да стигнат до окончателното си унищожение. — но дотогава ще се стремят да повлекат надолу към себе си всичко, което се окаже достъпно за тяхната омраза...

И тези невидими самоосъдени същества също са подтиквани към чудовищната си омраза единствено от чувството за собственото си безсилие. —

Силата обаче е най-голямата победителка на омразата....

Силният и осъзналият силата си обича своята сила и тя постепенно го превръща в любещ.

А любовта не търпи никаква омраза!

Колкото по-будно човечеството в своите отделни групи, наречени "народи" и "нации", започне да осъзнава духовната си сила. толкова повече ще изчезва и омразата, защото осъзналият своята сила не завижда на никого за неговата сила. — а тъкмо завистта е твърде често пъкленият подбудител на омразата.

Баща на всички войни е омразата и не е годен да бъде войн оня, които не знае да мрази.-- —

Вие още викате: "Война на войната!"---- —

Ала аз ви съветвам по-скоро да призовете:

"Нека бъде презряна отсега нататък омразата!"

Само когато омразата стане обект на презрение, ще настъпи и онова време, което ще ви научи да презирате войната!------ —

Естествено в становищата на хората винаги ще се проявяват противоречия, защото и тук се възправя воля срещу воля и всяка воля иска да утвърди само себе си.

Но в човешкия дух волята е способна да се разпознае и в другата воля, така че човекът може съзнателно да се стреми към споразумение, запазващо мира чрез възпитаване на волята, която иска вече не само себе си, но и другата воля.----- —

Но докато всеки отделен човек не изкорени в себе си омразата, този път на възпитаване на волята ще остане винаги само в къси участъци проходим за човечеството. —

В резултат ще има все нови войни, докато и последната следа от омразата не изчезне от всяко човешко сърце.--- —

Всички други подбуди за война могат при добра воля да се преодолеят, вълните на омразата обаче увличат и най-добрата воля в своите развихрени бездни...

Противопоставянията и съперничествата между теза и антитеза подтикват развитието на немалко сили и стимулират потока на живота, — само че те съвсем не трябва да водят до война, също както не е необходимо и победителят в играта да убива надвития си съперник.--- —

Обаче и окончателната победа на човешкия Дух над убийствените войни не може да накара противоположните сили, действащи навсякъде във физическата природа, да се обединят в една и съща насоченост на целите си, защото такова единство би означавало унищожение на цялата тази външна Вселена...

Царството на "вечния мир", за което през всички времена страстно са жадували толкова благородни хора, ще бъде отредено на нас, човешките духове, едва тогава, когато - след този земен живот — се намерим отново в оная Светлина, която обединява навеки всичко, което някога е било обединено в нея.---- —

\# ЕДИНСТВОТО НА РЕЛИГИИТЕ

Всички религиозни учения на света съдържат в ядката си крайната истина, въпреки че често пъти тази ядка е скрита зад най-чудати драперии...

Ненужно, суетно и безпредметно е да се спори къде истината може да се разпознае днес в най-чист вид.

Но, тъй като това учение е прекалено духовно и прекалено просто, за да бъде лесно достъпно за потъналия в сложния култ към сетивата човек, той сам е обградил с най-причудливо оплетени лиани тази крайна, най-дълбока истина и това спасително учение, докато най-после зад преплетените клони, отрупани от плодове с въображаема стойност, той не е бил вече в състояние да намери самото истинно учение.----- —

В много възвишени учения на старите религии се среща забулена по най-различни начини и вестта за малцина духовни Човеци, които не са претърпели падението в мрака и които действат по някакъв начин на тази Земя като висши помагачи на своите братя в тъмнината, за да ги освободят отново от веригите на земно-животинската им природа...

Древните религиозни предания съобщават как тези духовни помагачи са се появявали понякога и пред погледа на своите човешки братя или пък са избирали между "праведните" свои пратеници, на които са възлагали да разпространяват от тяхно име "Светлината'' между ближните си на земята, измъчвани от страховете на мрака...

В свещените книги на всички стари религии могат наистина да се намерят такива, а и немалко други многозначителни думи, само че хората не знаят вече какво искат да ни кажат те. Схващат ги като алегорични словесни образи или в най-добрия случай като символи и опитвайки се да си изяснят по този начин ясното, изпадат в самосъздадено заблуждение. —

Техните "синове" и "братя" в Духа, избрани измежду земните човеци, са се опитали някога да предадат едничката Истина в най-различна форми, така че всяка разновидност на земното човечество да получи "Светлината" по подходящ за нея начин...

Тяхната помагаща сила е била носителят на всички тези благовестия...

Тук се разкрива едничкият "първоизточник", от който водят началото си всички древни, истински религии на земното човечество! ---- —

Ала къде са днешните проповедници на тия религии, които все още знаят какво искат да кажат думите на старите текстове?! —

Но и днес, както преди, високите духовни помагачи: — нашите непаднали Братя, — продължават да живеят на Земята, в духовен образ от правечна духовна субстанция, — и днес, както в древността, те посвещават в нещата на духовната Реалност и в крайната вечна Истина оня, когото са намерили готов, веднага след падението му от Светлината, да стане един ден техен "син" и "брат" във видимостта., .

Земният човек е паднал твърде ниско, за да бъде достижим и без междинно. стъпало за най-високостоящите духовни помагачи, които изобщо не са претърпявали падение. — - —

Затова те подготвят предварително ония човешки духове, които след земното си раждане, въплътени в земно тяло, ще могат да им станат такова "междинно стъпало"...

Във тях и чрез тях действат тези най-високи помагачи, за да не остава човечеството на тази Земя никога без тяхната помощ. —

Не е имало време, през което да не са присъствали в земно тяло такива помагащи, действащи братя.

Те са се срещали сред всички народи.

Който има уши да слуша, ще чуе немалко думи от всички времена, които не биха могли да бъдат откровение на "плътта и кръвта". ..

Който иска да стигне до истината, нека се вслушва в такива думи!

Те ще му разтълкуват не една тайна, — и ще свалят не едно було, скриващо все още крайната мъдрост от неговото познание.--- —

А и малко прозорливост е нужна, за да се отличат лъжепророците, които се надвикват по пазарищата, а имат толкова малко да кажат, от действащите в тишината, от Братята на Светещите в Прасветлината.

Когато някоя нова секта, която нарича себе си с гордото име нова "религия", се изгражда върху руините на древни храмове, не бива в никой случай да предполагате, че зад такова дело биха могли да се крият Светещите на Прасветлината! —

В основаването на подобни секти вие можете по-скоро да видите пръста на владетелите на преизподнята в невидимата част на този физически свят: — на поданиците и васалите на "Княза на тъмнината", въпреки пустословните проповеди за "любовта" и купищата празно отекващи "велики" думи...

Но то е същата истина, която се крие в най-дълбоката сърцевина на старите, истинските религии.----- —

Сега пред вашите очи се обелва само кората около тази сърцевина и онова, което отдавна вече не умеете да тълкувате като "религия", ви се показва в нови, достъпни и ясни образи, отговарящи на вашето време и на бъдните времена, така че с благоговение да можете отново да преклоните глава пред онова. което всички истински религии крият в себе си.--- —

"Голата" истина не може да ви покаже никой, дори и Светещият на Прасветлината!

Нея трябва вие самите да разбудите в тишина, — в самите себе си.--------- —

Само във вас самите може действително да се извърши най-възвишеното чудо!

Вие не сте само ония надарени с по-висока интелигентност животни на тази Земя, за каквито минавате по външната си природа и по своята история.--- —

Във вас се крие нещо по-дълбоко и по-високо. —

Всяко такова "стъпало" съзира вечно над себе си винаги едно ново, по-високо стъпало на преживяване...

Всяко такова "стъпало" вижда безброй много стъпала под себе си, слизащи надолу, към най-ниските дълбини...

Когато един ден познаете себе си, тогава ще можете с тръпки на ужас само да си спомняте за дните, които днес изживявате с леко сърце и нищо неподозиращи, сякаш единствено в тях се състои цялото ви съществуване.....

\# ВОЛЯТА ЗА СВЕТЛИНА

Но това, че те се отнасят враждебно към нея, едва ли ще попречи някога на Действителността да остане такава, каквато тя веднъж завинаги е, всякога е била и по необходимост трябва да бъде.---- —

Нека никой не се заблуждава!

Тук с вас не говори фантазьор, рисуващ изпълнените си с екстаз блянове!

Тук не ви говори поет, искащ да опише виденията си!

Даваното ви тук е сигурно напътствие и всяка дума се корени в най-дълбоката Действителност!

Който досега не е могъл още да опознае тази Действителност, може да се научи да я познава и на него тук му се показва "Пътят" към такова познание, далеч надхвърлящо и включващо в себе си всяко друго "познание". —

Безспорно за някого, който чува сега за тези неща, това ще има своите последици, само че той върши услуга единствено на себе си, ако се научи да познава "Реалността" като такава, и по този начин за него ще остане, разбира се, вън от съмнение, че онова, което досега е наричал своя "представа за света", е било само една лъжлива представа,макар и да му се е струвала съвсем "истинска", понеже се е доверявал на външната привидност, — макар и да е вярвал, че рефлексиите на неговото мислене са били вече най-дълбоко просветлени.------ —

"Застой, това е връщане назад", казва една пословица, — но всъщност застоят е много по-лош от връщането, защото и вървенето назад може да доведе до нови ценности, оставащи завинаги недостъпни за оня, който е прекалено инертен или прекалено твърдоглав, за да се откаже от своето "гледище" заради търсенето.--- —

А който се страхува от връщането, има същевременно пълно основание да се довери и на напредъка само с известно недоверие. —

Тук на земята няма безграничен напредък!

Всяко човешко развитие е подчинено на закона на вълнообразното движение! —

Хората на това днешно време са загубили много знания и умения, за които далечните им предци са вярвали, че никога няма да бъдат загубени, — а там, където тия предци са знаели твърде малко и са можели твърде малко, днес са натрупани големи познания и умения.

Само застой не търпи природата!

"О, дано да беше студен или горещ! — така, понеже си хладък, и нито горещ, нито студен, ще те изплюя от устата Си"!

Така е говорил вечният "Закон" през всички времена, а и днес той не е променил думите си.. .

Който остава в духовен мрак, у него още липсва волята за Светлина!

Той "би желал" наистина да бъде в Светлината, за която чува да говорят други, — но още му липсва воля за нея!

Щом наистина поиска с цялата си воля, той е тръгнал вече по "Пътя", водещ към Светлината! —

Ако за теб Светлината на Духа е "ценност", за постигането на която си решен да вложиш всичките си сили, тогава ти със сигурност ще можеш да се доближим един ден до Светлината!

Докато твоето духовно око е още скрито под непрогледно покривало, ти няма да можеш, разбира се, да "виждаш"!

Ако имаш в себе си волята за Светлина, ти непременно ще стигнеш до Светлината, независимо дали ще се доближиш до нея като човек на хладната предпазливост или пък с горещо въжделение в сърцето.----- —

Но с половинката воля ти няма да стигнеш до целта!

В цялото космично пространство и над всички звезди не съществува никакъв външен, достъпен за тебе Бог, който да чуе немощните ти молби...

Ти трябва да си решен с цялата си воля да си помогнеш сам, ако искаш твоят Бог, който е достъпен за теб единствено в самия тебе, да ти изпрати помощ свише, съгласно присъщия, му изначален порядък! —

Ти сам си се отделил от своя Бог преди земните си дни, когато си престанал да го познаваш в своето "Аз", защото си търсил самия себе си там, където е бил единствено — твоят Бог...

\# ВИСШИТЕ СИЛИ НА ПОЗНАНИЕТО

Без отдих се стремите всичко да разнищите, всичко да раздробите, всичко да разцепите, — и тъй като съвсем не може да се отрече, че по тоя начин сте придобили известни знания, на вас ви се струва сигурно, че един ден вашите действия трябва да ви доведат до разгадаването на всички загадки на тази сетивно възприемана природа.

Обаче: — всичко разцепено ще продължава да се цепи до безкрайност, всичко раздробено — да се дроби до безкрайност, и вие отново ще откривате, че от онова, което сте мислили за разнищено до последните му нишки, могат да се откъснат още нови влакна...

Тук вашите изследвания са ограничени единствено от земно обусловената невъзможност по-нататък да разцепвате, по-нататък да раздробявате, по-нататък да разнищвате.—

Винаги идва една неизбежна граница на резултатите от вашите изследвания!

Аз зная много добре какво дължи човечеството на този вид изследване и съм далеч от намерението да подценявам вашия начин на мислене.

Само че: — аз виждам и обратната страна на тези действия и виждам, че вие се оставяте да бъдете заслепени от изследователските си резултати, като по този начин сами се отдалечавате все повече и повече от един друг и несъмнено по-важен вид изследване...

По вашия начин вие сте изнамерили вече удивителни неща, направили сте достойни за възхищение открития.

Но това не би трябвало да ви подвежда прекалено твърдо да вярвате, че така някога може да се стигне и до познание в области, които отвеки презират всяко механично разчленяване и остават недостъпни за всеки инструмент. —

Когато вие най-после схванете най-малките частици на дадена физическа структура, с това наистина се постига възможността разумът да направи своите изводи от механичните дадености и така в последна сметка да се открият и изнамерят важни за нашия външен земен живот неща.

Обаче изначалната същност на така разгадалата структура си остава така чужда за вас, както и преди.-- —

Моите уважения към вашата работа и постигнатите чрез нея резултати

Не под микроскопа може да се намери "вещта сама по себе си" и никога един телескоп няма да ви разкрие кое "крепи вътрешно" далечните космични тела.-------- —

Импулсът към изследване е вроден у вас и той трябва да се задоволява.

И така "изтънченото животно" си изгражда своите мисловни средства и видими инструменти, за да разширява до безкрайност вашето мислене и изследване. — обаче вашите резултати водят само до нови въпроси, пред които сте принудени тогава да се спрете безпомощни....

А в древността наистина е имало хора за които вашият начин на изследване е бил направо глупост и които със своите най-високи и обединени в себе си душевни сили са разрешили без вашите апарати крайните, най-дълбоки въпроси.------ —

Те са проникнали до основата на всички основания, докато вие само се разстилате по повърхността.

Вие знаете да говорите умно за всички неща, как така са такива, каквито се показват, защо тяхното действие веднъж се проявява. а друг път — не, и още много други подробности, — но вие никога не прониквате до последните основания, понеже така наречените от вас "основания" са винаги само причинени последици, а едва зад техните причини лежат истинските основания, които никой от вас не познава от опит...

Наистина този вид "основания" са доказуеми само за ония, които сами могат вече да използват силите на душата, — докато вашите доказателства се постигат все пак по-лесно макар че и те са разбираеми само за оня, който е овладял предпоставките, обосноваващи доказателствата от вашия тип.

Всяка сила се развива само с упражняване.

Затова, ако не съумеете да използвате силите на душата си отначало в дребните неща, те няма никога да укрепнат дотолкова, че да могат да ви разкрият възвишените си чудеса.

Широко поле се открива тук пред познанието и наистина си струва човек да му посвети целия си живот на тази земя дори той да трае сто години...

Но вие трябва първо да постигнете в себе си оная простота която е присъща и на Крайната реалност за да може да ви се разбули най-простото.............

Твърде много се е усложнило нашето мислене за да можете без вътрешна "пренагласа" да постигнете Реалното в най-дълбокия смисъл на думата.--------- —

Нека тук ви послужи за поука следният общодостъпен земен опит:

Всеки може да намери достатъчно примери, така че едва ли е нужно аз да ги привеждам тук.

За силите на душата обаче, стига те да са достатъчно развити, нищо такова не може да остане скрито.

От вас зависи дали внуците ви един ден ще трябва да се преклонят пред фактите, които сте могли да опознаете, или пък ще им оставите знания, които те тепърва ще трябва да коригират...

Всяко, дори изгубилото се в предания и суеверия възвестяване на истината, е било някога първоначално дадено от хора, умеещи да използват силите на душата си, но вътрешният мрак на дошлите след тях вече не им е позволявал да схванат даденото, така че първоначалната истина се е изгубила бързо сред буйно растящите плевели на объркани бълнувания наяве и сега е почти невъзможно тя да бъде очистена от тях.—

Но упоритото и изпълнено с упование търсене в душата ще открие за всеки търсещ оня кладенец, от които са черпали някога в себе си мъдреците на дълбоката древност, и така той ще постигне с пълна яснота онова, което е станало вече почти неузнаваемо сред плевелите на суеверието, но му се разкрива сега от неговото собствено познание.---- —

Обаче без упорито търсене във вашите собствени дълбини, — водено със същото мъжество и същото постоянство, с каквото днес все още търсите навън, — никога няма да ви се разкрият възможностите на силите, скрити в самите вас.---- —

Висшите сили на познанието, към което искам да ви насоча тук, са налице у всеки човек, — само че те спят дълбок сън, докато техният собственик не ги събуди в себе си и не ги обедини чрез своята воля...

Повечето хора се стягат за последния си сън без дори да са подозирали някога какви съкровища е предлагала душата им...

Блажен е оня, който съумее да събуди в себе си, докато е още време, нейните познавателни сили!

Той ще намери истинския си живот още тук на земята и ще познае безсмъртието си още тук, в смъртното. —--- —

А това е крайната цел на всяко духовно поучение, защото каква полза да говорим тук за Духовното, което си остава наше вечно достояние, — ако то беше толкова далеч от способността за вътрешно преживяване на земния човек, че той да не може да го схване по време на земния си живот!------ —

Само онова, което е станало наше преживяване още тук в земното, само то може да ни насочва и да ни тълкува новия живот, когато един ден напуснем този земен свят!

\# ЗА СМЪРТТА

Тук ние се изправяме пред мрачната порта, чийто праг хората трябва да прекрачат, когато завинаги се разделят със земята.

Много обещания и много заплахи си чувал за онова, което лежи отвъд тази порта.

Не зная на кое от тия учения си повярвал.

Всички обаче — принудени от всекидневния опит — са единодушни в едно отношение: че никога не ще можеш да се върнеш в това свое днешно земно тяло, след като веднъж от го напуснал.—

Мнозина ти казват, че ще се върнеш по-късно — в ново тяло, и те са си измислили чудесни "правила", определящи времето на твоето завръщане в земно тяло.

И двете вярвания са погрешни!

Ти самият едва ли ще се върнеш някога, но никой не знае каква част от душевните си сили ще можеш да запазиш, обединени с тебе, един ден, когато си отидеш от този земен живот.

Ония от тях, които не си обединил в себе си, ще трябва да оставиш, също както и земното тяло, и както силите на това земно тяло, освободени от временната си форма, преминават веднага в други форми на живот, така и оставените от теб душевни сили ще си потърсят ново поле за действие в друг земен човек.

И в тебе днес действат много душевни сили, изявявали се някога, преди твоите земни дни, в други хора.

Всеки от тези особени случаи може да се разпознае и в самия външен живот по това, че въпросният човек усеща нещата по начин, изненадващо различен от усещанията на повечето от неговите съвременници и връстници, — по това, че той някак си "отпада" извън времето си и показва наклонности, които или съответстват на един едва отминал период, или се стремят да се изявят по нормите на някоя отдавна изживяна културна епоха, без това да изключва възможността и двата типа да съумеят да се изявят през отреденото на техния земен живот време изцяло съобразно с това време и често пъти да го обогатят с високи ценности...

Изобилието от сили, образуваща в даден момент твоята "душа", се мени непрекъснато, докато трае животът ти в земно тяло.

Ту повече, ту по-малко са действащите в тебе душевни сили...

Ти ще запазиш като свое трайно притежание само ония душевни сили, които си обединил в себе си, когато дойде часът ти на раздяла с този земен живот...

Не си ли се съединил тук на земята със своя Бог, то и след смъртта на земното си тяло ти няма още да бъдеш съединен с него!

Само че тогава ти няма да имаш вече власт да изменяш по своя воля останалото ти богатство от душевни сили, в което единствено можеш да се изживяваш духовно чрез присъщите му възможности за изява...

Ще трябва да се задоволиш навеки с душевните сили, които си съумял да обединиш по време на земния си живот...

Никога обаче едно човешко "Аз", колкото и бедно на душевни сили да е влязло то в живота на "Духа", за да извърви докрай в него своя "път" към Бога, няма да изпита ни най-малък "копнеж" да се върне отново в земния си телесен живот, — независимо какво е било принудено да остави в него....

И все пак такова видоизменено завръщане съществува, — но само в три особени случая:

За онези, които трябва да го изтърпят като последица на лошите си постъпки в земно тяло...

За такива, които са отнели на земното си тяло възможността да продължи да живее и да се изживява, понеже погрешно са мислили, че чрез смъртта ще могат да се избавят от сторилите им се непоносими мъки и неволи....

И най-после за такива, чийто земен живот е бил твърде кратък, за да могат да обединят във волята си каквито и да е душевни сили, така че биха останали неспособни, да постигнат духовно преживяване, ако не им беше повторно предоставена възможността да придобият душевни сили, каквито единствено земният живот предлага...

Същата причина е меродавна и за първите две категории, където става въпрос или за едно "Аз", което, макар и живяло достатъчно в земно тяло, не е успяло да обедини в себе си никакви душевни сили, тъй като животинското в неговия земен носител е задушило волята за това, — или пък за "Аз", което се е лишило от всички обединени вече с него душевни сили в момента, когато е станало жертва на натрапчивата мисъл, че трябва да унищожи земното си тяло като временно предоставен му орган на самоизява...

На хората, за които пиша тези напътствия, им стига сега да знаят, че само по собствена вина може да им се наложи втори път да изтърпят неволите на живота в животинското, изложено на всички материално-физически въздействия земно тяло...

А това, че човешките духове, по неумолими физически закони преждевременно лишени от своя земен орган на самоизява, могат втори път, — а ако и това поради действието на физическите закони се окаже напразно, дори много пъти — да го получат отново, което се отнася и до първите две категории, — всеки, който започва вече да се досеща какво означава земният живот за "завръщането" на "падналия" някога човешки дух, ще го почувства с дълбока благодарност в сърцето си само като необходимо следствие на Любовта, обхващаща всичко духовно дори когато то е ниско паднало...

Нека всеки, който чете тези думи ги запази дълбоко в себе си и се учи все повече и повече да разбира, че неговото земно съществуване му предоставя огромната власт сам да определя по-нататъшната си съдба!

Как правилно да се използва тази власт, е посочено в тази книга.

И тях също обгръща вечната Любов!

А тази помощ се насочва същевременно и от непадналите, които водят в царството на Духа падналите някога човешки духове отново към Прасветлината, както правят това и тук на земята, навсякъде където е налице волята за завръщане...

Стреми се да постигнеш своята най-висока цел още тук на земята, но не се страхувай за онези, които не са могли да я постигнат още тук!

Ти можеш обаче да им предложиш и своята помощ, като ги споменаваш, изпълнен с живителна Любов! —

Те всички един ден ще бъдат съединени в своя Бог с теб...

В себе си, — съединен със своя Бог, ти ще бъдеш някога съзнателно свързан с всички, които можеш да обгърнеш в любовта си!....

\# ЗА ДУХА

Вие живеете в един свят, за който "духовното" е умствена дейност.

Означеното от този свят като "дух" е представа и мисъл, или пък виртуозното изкуство отдалечени понятия да се поставят чрез бързо налучкани мисли в изненадващи съотношения. —

Трудно ще ви бъде сега да окажете съпротива на него, който вече ви е овладял и ви тласка, накъдето си иска!-- —

Духът, който живее осъзнат в своята собствена Светлина, не е нещо мъгляво, нещо, което може да се почувства само с набожна вяра.

Той е не само толкова "реален", колкото едно дърво, един камък, една планина, — колкото една стрелнала се надолу от облаците светкавица, но и единствено в него нашето земно понятие за "Реалност" може да намери своето съвършено, непостижимо със земни средства съответствие....

Щом дори вещта с относителна реалност не може да се промени в себе си под въздействието на представите на един човешки мозък, — как може да си въобразявате, че абсолютната Реалност би се изменила според вашите илюзии?!

Представите на вашето въображение не могат да докоснат и най-дребната земна вещ в основата на нейната същност, така че и Духът на Вечността остава естествено недосегаем за онова, което вие наричате "дух”,защото още не можете да схванете в себе си "материалната" същност на Духа..

Може би днес и в този час вие вярвате, че разбирате истината на моите думи, но още утре може пак да ви подлъже "духът" на този свят. —

Днес вие може би ще искате да му убегнете за да търсите истинския Дух, но се страхувам, че още утре ще бъдете пак заслепени от "духа" на мозъците.--- —

Днес вие може би вярвате, че усещате нещо от същността на истинския Дух, но още утре отново ще ви налегне малодушие и съмнение и ще се откажете от усилието да търсите онова, което днес ви е изглеждало вече почти "доловимо".— —

Досега вие сте постъпвали така винаги когато ви е говорил за Духа някой, който е бил упълномощен да говори за просветляващия цялата Вселена Дух, тъй като е живеел в него и затова е можел от собствен опит да свидетелства за него. —

Но може би между вас все пак има някой, които са сериозно решени да вложат всичките си сили, за да могат един ден сами да схванат Реалността, за която говоря, в нейната неизразимо възвишена и величава простота .—

Към тях искам да се обърна аз, защото само за тях могат да бъдат от полза моите думи. —

На вас, решените да давате на "духа" на мозъците вече само онова, което е негово и за да не може той да ви отнеме познанието на вечния, истински дух, — на вас сега аз отново казвам тук, за да го запечатите в сърцата си:

Духът не е нещо измислено!

Духът не е силата на мисълта!

Духът е реална, сама по себе си съществуваща Светлина!

Всички безкрайни простори са изпълнени от този Дух и всичко има живот от него, но земният човек не може да го намери никъде другаде освен в себе си. ---- —

Във вас самите съществува и живее той съзнаващ себе си както в безкрайния Космос, съзнаващ себе си оживява Вселената!

Тялото на земния човек има наистина животинска природа, но това животинско тяло магически крие в себе си един духовен организъм....

Затова, докато в цялото си тяло, от пръстите на краката до главата, не почувствате себе си, вие никога не ще можете да почувствате Духа, никога не ще успеете да се съедините с Него!—

Това самоусещане чрез цялото тяло, криещо в себе си един храм на Духа, трябва да бъде ваша най-главна задача — тя се съдържа всъщност във всичко, което съм казал досега, макар и да е ставало дума за нея по друг начин. -- —

Тук сега аз искам да говоря специално за това самоусещане!

Съзнанието живее във вас от най-вътрешните до най-външните части на вашето тяло, — във всяка една от неговите клетки дори, — само че то още не е свързано с вашето самосъзнание...

Ако обаче искате с цялата си воля и запазите постоянен своя стремеж, вие ще можете постепенно във всяка част на земното, си тяло да намерите присъщото и съзнание и така да го свържете със самосъзнанието на своето Аз, че да знаете вече не само в главата или дори само в мозъка, нещичко за себе си.----- —

Пазете се само да не дразните и да не превъзбуждате нервите си,защото този този вид "съзнание" на цялото ви тяло вие всички познавате вече прекалено добре! —

Който с всяка крачка по своя път не става душевно по-спокоен и по-ведър, той не е на прав път!--- —

Никакви специални "упражнения" и никакви насилствени тренировки не са необходими, нито дори полезни тук!

Спокойното усещане чрез цялото тяло, всякога когато почувствате склонност и когато ви позволява времето да се отдадете несмутени на такова усещане, ще ви донесе първите плодове още след няколко седмици или месеци.

Не забравяйте обаче, че трябва да се учите да усещате единствено себе си във всяка част на тялото си, а не самия орган като такъв ! — —

А цялото ви тяло ще претърпи при това едно неподозирано обновление.

Този, на когото липсват някои органи на тялото, нека знае, че всеки орган съществува в духовна субстанция дори ако никога не е бил налице външно, — и че по същия начин всяка част от тялото се запазва в духовния си образ, макар и да е била външно отделена от него.

В духовното "тяло" не съществува осакатяване!

Стигнете ли веднъж дотам и почувствате ли себе си в цялото си тяло като едно цяло, тогава вие ще съумеете наистина да почитате и тялото като външен образ на "храма", криещ в себе си недостъпната за всякакви външни сетива свещена мистерия на духовния живот, която само човешкият дух може да постигне и да преживее при своето завръщане в Светлината, от която някога се е отделил...

Тогава обаче ще трябва тепърва да се покаже дали душата е стигнала вече до онази зрелост, която позволява на наблюдаващия я духовно "по-стар" брат да стане сега неин наставник и водач. —

Без него едва ли някой от вас ще може още тук, в земния живот, да се осъзнае във всеобхващащия Дух дори ако вече съзнателно усеща тялото на Духа в земното си тяло!

Никое ваше усилие няма да отиде напразно, ала увенчаващата всички усилия награда на победителя ще получите едва тогава, когато стигнете до края на високия Път, който можете да намерите само под вътрешно духовно ръководство...

И все пак много неща ще станат вече достъпни за вас дори само чрез вашето постоянство.

Веднъж научили се да се усещате чрез цялото си земно тяло във вашия духовен организъм, вие започвате, без за това да е необходим някакъв особен акт на волята, да "вдишвате" Духа, който е във вас и в цялата Вселена, и мнозина са почувствали вече такова щастие , но за дълго време са оставали на това стъпало, разбирайки, че още не са дорасли за по-висше преживяване....

Вземайте спокойно, каквото ви се дава, и се уповавайте на закона на Духа, който не знае произвол и винаги действа само за ваше добро!

Пътят към "най-вътрешния Изток" се простира проходим пред вас и единствено от вашата будна воля зависи дали скоро ще поемете по него...

А в земите на "най-вътрешния Изток" има много жилища и на всеки сериозно търсещ, там е отредено неговото, а не друго нечие жилище...

Властващите тук закони са не по-малко категорични от законите, обуславящи събитията във външния свят.---- —

Дори Посветения не може да ги заобиколи!

Той просто знае тяхната същност и действие и единственият му стремеж е да води хората, населяващи заедно с него земята, както и идните поколения, към тяхното щастие — към тяхната най-висока цел.----- —

На това служи неговото вестителство!

В това му помага духовният Закон, на който той отдава всичките си сили...

Той действа, изхождайки от Духа. който е първично съществуващ, и твори единствено чрез силата на Духа...

А от вечния реален Дух добива образ "Бог”, — като "дестилат" на Духа, — във всеки човек, който с жар се стреми към своя Бог и с търпение изчаква деня, когато ще бъде така подготвен, че неговият Бог да може да се "роди" в самия него.----- —

Бог е Дух, обаче най-висшата форма на Духа! —

Сам себе си формиращ от самия себе си, най-високата форма в битието на Духа се разкрива — като "Бог"------ —

\# ПЪТЕКАТА КЪМ СЪВЪРШЕНСТВО

Избери още при първите си стъпки пътеката към истинската Светлина, иначе ще се оставиш един ден да бъдеш лесно подведен да тръгнеш по кривата пътека на искрящата в пъстроцветните си люспи змия, когато стигнеш до подножието на "голямата Планина", до която може да се дойде в краен случай и по тайни, заобиколни пътища вместо по пътеката, прокарана през пустинята от Посветените.-- —

Ти ще можеш, още от самото начало да избереш тази пътека към истинската Светлина, ако съумееш да отстраниш всичките нисши "желания" от своята голяма и чиста воля. —

Но ще можеш ли да "избереш" "благородната пътека на мъдростта", водеща те нагоре към покритите с вечен сняг сияйни върхове, дори тогава, когато, обременен с "желания", се изправиш в края на пътя през пустинята пред стръмни и високи скали, оглеждайки се задъхан за крайната цел!? —

Знай, че тогава Светлината на истината ще стига до окото на твоята душа само като далечна, мъждукаща в мъглата, светлинна и че стръмният път към тази Светлина ще ти се види тогава "безкраен" !

А съседната нему "пътека на заблудата" води в непосредствена близост до една ярко трептяща светлина.

Горко ти, ако и станеш плячка!

Тя ще те примами с изкусителните, непрекъснати отблясъци на преливащите в цветовете на дъгата люспи на своята глава и когато, ламтящ за знания, се доближиш достатъчно и попаднеш в нейната сфера, ти ще станеш нейна плячка и храна.-------- —

Можеш ли, приятелю, да предусетиш истината, която, символично забулена, иска да се доближи тук до теб?!

Те ще ти разкрият дълбоки неща!

Неща, които иначе би трябвало да останат в повечето случаи неизразими!

Неща, които никога не биха се показали о своята голота!--- —

Но аз ще се опитам да се доближа тук и до ония, за които символите са все още "неясни".

И така, чуй сега други думи, ала знай, че те казват същата истина!

Ти ще чувстваш близостта на този водач, без да си даваш ясна сметка от какво е предизвикано това чувство...

Неволно ти ще последваш водача. —

Тогава ще се намериш на "пътеката", която води през "пустинята".

А тази "пустиня" е образувана от песъчинките, създадени от външното лъжепознание на земно-човешките мозъци.--- —

В течение на хилядолетия са били натрупвани те!

Велики Учители, — вещи строители на пътища, — са прокарали сред тази "пустиня" една твърда настилка, по която може сигурно да се върви напред...

Наоколо се простират непрекъснато менливите пясъчни дюни на външното мозъчно познание: — непрестанно губещи очертанията си, — несигурна почва за стъпилия върху тях крак...

А пътеката по настилката, създадена за душите от Просветените, — е от скала. —

Ти чувстваш сигурност!

Смело крачиш напред.

Дълго време ще трябва търпеливо да вървиш напред, докато стигнеш до онова решително място, където скалната настилка през пясъка на "пустинята" стига до "голямата Планина", за да свърши там. . .

Сега ти трябва да се решиш, защото пред теб лежат два пътя, които отначало няма да можеш ясно да различаваш.

Ту на единия, ту на другия ще ти се иска, да се довериш. —

Единият води към върховете, докато другият — до зейналите бездни и скритите пропасти на планината. . .

От теб само зависи кои път ще избереш.

А ти положително ще можеш веднага да отличиш пътя към върховете от пътя до бездната, ако ходилата ти вече предварително са добили навика да усещат твърда "скала" под себе си, защото пътят към подземния свят е хлъзгав и не предлага здрава опора на краката. . .

Още по пътеката със скалната настилка невидими неща ще се стремят да ти докажат своето съществуване.

Ти обаче не можеш да различаваш още кой насочва силите, чиято изява наблюдаваш. —

Все още вярваш, че зад всички невидими сили стои една и съща воля.-- —

Ала знай, че нисшите царства на невидимото имат и нисши водачи!

Водачите в нисшите невидими царства са най-страшните врагове на твоята душа.

Не защото волята им иска да навреди на душата ти, както изпълнената с омраза воля на осъдените на унищожение, които някога са били земни човеци, достигнали най-високо познание, — но отново са претърпели "падението" в тъмнината, — а само поради техните сили на привличане, на които трудно можеш да устоиш, ако не си действено изолиран от тях благодарение на високите духовни сили-—

Когато се докоснеш до области, изпитващи въздействието на нисшите водачи, едва тогава ще се покаже кой си ти. —

Търсиш ли само висша, вечна яснота, то твоят наставник, който е водач на най-висши духовни сили, ще може да те изолира и защити.

Под негова закрила ти ще съумееш тогава със сигурност да избереш пътеката, водеща те до най-чисто и светло познание.

Така ти ще стигнеш до живота във вечната Светлина по високите, покрити с вечен сняг върхове на Духа.----- —

Но ако са те интересували нисшите изкуства, ако си искал да изследваш само "окултното", за да впрегнеш нови сили в услуга на своите желания, тогава ти незабелязано ще се изплъзнеш от ръката на водача...

Оставен сам със своята немощна сила, ти ще станеш плячка на привличащите сили, въздействащи върху теб от областите на нисшите водачи в мрачните бездни на вечното зараждане на материята. —

Тези нисши водачи са "създатели на дълбините" и рушители на всичко онова, което иска да се издигне свободно над създаваните от тях дълбини.

Не си въобразявай, че те могат да те научат на тайните на творчеството, както се надяват немалко глупави "чираци магьосници"!—

Те само алчно ще грабнат твоята воля, защото всички сили в невидимия космос се нуждаят от човешки агенти, когато искат да въздействат върху човешки въплътени волеви центрове, — и ти ще им служиш само като рушител дори когато си мислиш, че създаваш....

Високите водачи са в същата невъзможност да достигнат със своето въздействие душата на земния човек, както и нисшите, ако инкарнирани в човешко тяло индивидуализирани единици не им послужат като "мостове" към нея...

За начина на действие на духовните сили, — все едно дали това действие е предизвикано и обусловено по вид от най-висшите или от най-нисшите невидими водачи, — не съществуват нито временни, нито пространствени прегради.

И днес в душевния свят на земния човек действат сили породени и оформени някога както от висши, така и от нисши водачи, въпреки че тези сили са намерили път към сърцата, — чрез посредничеството на някой човек, — още преди стотици, дори хиляди земни години...

Където и да живее или да е живял този човек: — духовната сила, намерила изява чрез него, ще достигне до всички, които трептят на нейната честота, дори ако така предразположените живеят от другата страна на Земята или пък им предстои да се родят едва по-късно, в едно бъдещо поколение...

Но докато сигурен белег на висшето духовно водачество е стриктното запазване на свободата на човека, у когото се изявяват подбудените от такъв водач сили, — така че този водач усъвършенства и земния човек, служещ му за "мост", правейки го свободен повелител на изявяващите се чрез него сили, — то нисшите водачи могат винаги да бъдат разпознати по това, че всяко произлизащо от тях въздействие се стреми да обвърже обекта и да го направи роб на тези нисши водачи, макар те да поддържат у него илюзията, че е "господар" на породените от тях сили...

Краят на този, който служи като "мост"' на такива водачи, е "разпадане" в мъчителна нощ! —

Онова суетно, изсмукано от пръстите учение, което иска да те накара да повярваш, че човекът постигал все по-високо развитие в безброй земни превъплъщения, те учи също, че "мостовете", сами изграждащи себе си, за да могат най-възвишените духовни водачи да стигнат по тях до земния човек, не били нищо друго освен хора, преживели безброй пъти вече земния живот, само че достигнали сега до най-високата цел на своето развитие, която всеки друг земен човек трябвало някога да достигне.

Не вярвай на тези глупави думи!

Иначе може твърде лесно да станеш жертва на заблудата, — и от въображаем "бъдещ Майстор" да се превърнеш в жалък, излъган роб на собствената си суетност!---- —

Не на всеки земен човек е възложено бремето, отредено само за малцината, които някога наскоро след падението си от високата сияйност, изпълнени от състрадание към падналите си събратя, са се обрекли да станат помощници на възвишените духовни водачи, — едновременно "мостове" и мостостроители, — в служба на вечната Любов...

Само оня може да издържи тук изпита за "Майстор", който е бил Майстор-мостостроител още в Духа и много преди въплъщението си в земно-животинско тяло...

Той съзнателно става "мост" и Майстор мостостроител като земен човек едва в деня, когато получи достъп до сияйната Общност на духовните си братя — като такъв, който и тук, в земното, е издържал своя "майсторски изпит". —

Всеки, който достигне до това Царство, е станал съвършен, вътрешно свободен, — и всеки знае, че съвършенството е било постижимо за него в собствената му, присъща единствено нему форма.------ —

Не е нищо друго освен последица от земно породената ти липса на познание когато се стремиш към една форма на духовно съвършенство, която не е присъща и не се обуславя от твоята индивидуалност.....

Каква полза за тебе да постигнеш такъв вид съвършенство, който по необходимост е отреден на някой друг?! —

Дори да постигнеш до най-високата форма на съвършенство, достъпна за един земен човек, ако тя не е твоята, напусто си се стремил да се усъвършенстваш...

Само като усъвършенстваш онова, което е дадено единствено на теб: — само като усъвършенстваш себе си, ти ще стигнеш един ден в оная вечна Светлина, от която вечно ще светиш!----- —

\# ЗА ВЕЧНИЯ ЖИВОТ

Ще ви покажа Светлината на сърцето, която живее във вас и която може да ви озари!--- —

Вие сте царе, които не познават своето царство!--- —

Във вас самите е това "царство", което вашите очи напразно се взират да намерят, търсейки го навън!----- —

Вие питате, без да получавате отговор, но въпреки това продължавате отново да питате: — "Къде е земята, която ни бе обетована?"

"Край на всичко ли е за нас тукашният край, или пък собственото ни съществуване може да продължи и след този край?! —

Ала вижте: — онези, които преди вас са питали така, са във вас, във вашето вътрешно "царство", и биха могли да ви отговорят, ако не бяхте оглушали сред шума на външния свят.----- —

Вашата собствена душа е "царството на духовете", които вечно ще живеят със вас и във вас!---- —

В самите себе си вие обхващате безкрайността...

Във вас живее онова, което е било, което е и което ще остане...

Все още вярвате, че Царството на вътрешния мир е някаква далечна страна, по-далечна от звездите докато то живее във вас и вие в него.

Както вие ще намерите там всяко човешко същество в неговия вечен духовен живот, така и вие самите ще бъдете намерени там от всички, които са постигнали в себе си това царство .

Царството на духовете е едно-единствено, но всеки един от безброй многото, които са го намерили в себе си, притежава това царство като ненакърнена собственост. Всеки от тях е негов пълновластен "цар" и неговото царство е "Вечността", — също както ако той единствен от всички беше "цар" на това царство, което всеки притежава само като "царство" на своята душа...

Вие не можете да постигнете Царството на духовете вън от себе си!—

Във вас единствено то е достижимо за вас.-- —

Там вече няма никаква заблуда!

Единствено там се постига "Вечността"! —

Единствено вашето "Аз" е неограниченият притежател на това "царство"!------- —

Безкраен е броят на "царете" на това царство и всеки получил го във владение е свързан в себе си с всички други пълноправни носители на тази корона, всеки от тях е едничкият, в когото царуват всички....

Не един до друг, а един със друг, един във друг живеят всички, които вечно живеят тук!

Както вие на земята казвате за даден човек, че "живее" живота си, когато той, добре или зле, го изживява дейно, — така и тук всяко "живеене" е дело и "животът" не означава само едно състояние на битието.----- —

Вие самите сте "втъкани" във вечния свят на духовете и през вас тече "животът" на всички вечни духове, без вие да знаете това!----- —

Всяко едно "единично битие" е в края на краищата всъщност цялото битие!----- —

Дори когато то не е способно да знае за това!—

Дадено единично битие може да намери "спасение" само тогава, когато се изживява, във Все-Битието, освободено от всяко друго "единично битие".

Затова вие ще постигнете "спасение" само тогава, когато в своя "Аз": — в "Аз"-в, който трябва вечно да съхраните, се научите да чувствате, че всеки един "Аз" е достъпен за вас, — предоставя ви вечно себе си: — свързва ви със себе си, само в този ваш "Аз"!

Отдавна щяхте вече да сте ги намерили, ако не ги търсехте, твърдоглаво и заслепено, упорито само там, където те никога не могат да бъдат намерени!

Напразно се стараете да се промъкнете в невидимите области на този външен свят!—

Някой от живеещите във Вечността би се "появил" пред вас по-скоро във видимостта, през ясен слънчев ден, отколкото да ви срещне в невидимия физически свят...

Вие трябва да съумеете да се потопите в онова, което е "вечно" в самите вас, ако искате съзнателно да се съедините с постигналите вечен живот!----- —

\# СВЕТЛИНАТА ИДЕ ОТ ИЗТОК

На изток, в сърцето на Азия, ножът на мисълта е най-остро наточен.

Но тук от хилядолетия са живели и ония възвишени човеци, които, издигнали се над всяко мислене, са намерили светлия път към истината, истината, която не е нищо друго освен абсолютна Действителност и няма нищо общо с познавателните образи на мисълта, всеобщо считани за олицетворение на така наречената "истина".

Оттогава те и техните приемници напътстват търсещите, постигнали необходимата "зрелост", в Духа и чрез Духа.

Но на всички те изпращат помагачи и учители от своята среда, както по всяко време са ги изпращали...

И на запад, и на изток винаги е имало такива "действащи Братя".

Членовете на тази възвишена Общност не се познават по никакъв външен белег.

Те единствени знаят кой принадлежи към тях. —

Тяхната духовна същност е скрита дълбоко от погледите на хората.

Никой от тези "Братя" няма никога да се опита да събере около себе си някакво верско общество.

Никой от тях никога не е основавал, нито "учредявал" такива общества!

Само в много редки случаи някои от Братята е излизал лично, и с недвусмислена изповед за своята същност пред съвременниците си в кипежа на външния свят. За всеки, които е правил това, тази стъпка е била горчива жертва... \_\_\_

Където такива жертви не са безусловно необходими, те трябва да бъдат избягвани.

Оттук иде скритостта, в която действат "мъдреците на Изтока"—

Оттук и мълчанието, с което се забулва всеки член на този кръг, доколкото неговата задача не му налага необходимостта да изповяда, било в символични описания, било с по-ясни думи, своята духовна същност, което наистина не е никак лесно...

Висшата общност на Светещите, за която прадревната традиция на благоговейни търсители на истината говори като за "мъдреците на Изтока", е обвързана само от духовния закон.

Нейните членове не познават никакъв обет на аскетизъм и никаква клетва към какъвто и да е "орден".

Развитието на духовните сили не зависи от такива неща.

Трябва да се изоставят много представи, които почиват наистина на правилни сами по себе си предпоставки, обаче засягат само нисшите сили у човека, за да се разбере какво всъщност представлява един "Посветен" от тази Общност.—

А и неговото "учение" не звучи във външното ви ухо, — дори и да го познавате "лично".—

Съобщенията, които един съединен с Духа Учител може да даде на езика на своята страна, не са същността на неговото "учение"...

Те трябва да ви станат само "указания", как да преоткриете него или подобните нему в самите вас: — най-дълбоко вътре в себе си.

А и външните му думи трябва да бъдат почувствани, не "обяснени", не мисловно разнищени!

Но той никога няма да се стреми да замъгли сетивата ви чрез омаята на душни екстази, — а наред със земните ви сетива ще разкрие във вас нови, духовни сетива.

Отначало вие ще чувате "учението" му, без да знаете дали приятелят и водачът на вашата душа или пък вие самите сте онова, което "говори" във вас.----- —

Едно сигурно, чисто, ново чувство, съпътстващо неговото "наставничество", ще покаже обаче скоро, че във вас се "говори" със "свещен" глас: — чрез непосредствено въдворяване на вътрешна яснота, — без думи на устната реч.-------------- —

Нека това често пъти съвсем ненадейно, съвсем неочаквано постигане на едно ясно вътрешно просветление по отношение на духовните неща, — толкова по-сияйно от всяка "яснота", която обикновено ни дарява логическото мислене, — ви бъде винаги сигурен знак, че във вас се извършва истинско духовно "поучаване"...

По този начин във вас "говори" един човешки брат, който не е принуден вече да изпраща по въздуха звукови вълни към физическото ухо когато иска да достигне с "учението" си всички възприемчиви, открити сърца, които му се доверяват...

Запазете спокойствие в такъв случай и не се опитвайте мисловно да разнищвате ясното!

Научете се преди всичко да различавате гласа, който "говори" във вас, от измамните "гласове" на възбудената ви фантазия! —

Останете трезви и спокойни, сякаш наблюдавате в себе си нещо отдавна познато!

Гласът на "поучаващия" в началото на "напътствието" е тих като ефирна мисъл, като едва доловимо чувство.

Тогава ще настъпи един ден "великият час", когато ще ви напусне и вашето последно, най-малко съмнение!

Но не загубвайте търпение, ако не можете веднага да постигнете в себе си първата измежду всички цели!

За един сигурността, ще дойде по-рано, за друг — по-късно, но тя положително идва, когато се доверявате спокойно на духовния си "наставник"!

Не забравяйте обаче, че истинската "мъдрост" е: — познание на Действителността, и че Учителите на истинска мъдрост си служат само с Действителността, когато поучават, - с Действителността, която е не свръхсложна, а възможно най-проста по своята същност! -- —

Има сили на мисълта, които винаги се стремят да заблуждават, понеже самите те живеят само от заблуда...

Духовно поучаващият е далеч от техните сфери!

Той освен това няма никога да свидетелства за друго освен за неща на Духа, неща на душата, неща на Вечността...

Чрез него ще познаете кои сте вие и какво представлява Човекът "в себе си", в действителност, — в Космоса!

Ако се доверите на този, който ви "поучава" вътрешно, вие ще станете сигурни като самия него!

Своята собствена сигурност ще ви предаде той, Сигурният. — —

Не трябва само никога да задавате вътрешни въпроси, преди да е настъпил "великият час на сигурността"!

Ако все пак го направите, неминуемо ще станете жертва на ония измамни сили на мисълта.---- —

И не си създавайте никаква предварителна представа за образа и характера на човека, у когото може да живее тук на земята вашият духовен Учител, а ако познавате човек, за когото сте убедени, че е обединен в Духа, въздържайте се веднага да приемете, че единствено този познат вам "Светещ" трябва да е и вашият духовен Учител!------ —

Не е нужно да знаете кой точно от кръга на Светещите на Прасветлината ви поучава духовно, а ония, които го знаят, няма да ви кажат това...

Овладейте фантазията си за да не станете с отворени очи жертва на измамни съновидения! — —

Външният човешки живот на духовния наставник е негова собствена работа и той не иска Духът, в които действа, да бъде смесван със земното му проявление. —

Той не иска "учениците" му да се прекланят пред "личността", защото това преклонение се полага единствено на духовната сила, от името на която "личността" действа.---- —

Той учи на нея само в Духа, — чрез силата на Духа.

При това всеки упълномощен да поучава по този начин същевременно съзнава и чувства повече от ясно, че единствено несъвършеното представяне на вечно Реалното е дело на земния човек, — и всеки Просветен незабавно "изгаря" всяко преклонение, показано на земната му личност, върху Олтара, на който той служи като един от призваните му първосвещеници. — —

\# ВЯРА ТАЛИСМАНИ И КУЛТОВИ ОБРАЗИ

Прости като първоосновата са най-дълбоките тайни на природата.

Не прокарвай с произвола на мисълта си разделение между онова, което кълни от един и същи корен, и навсякъде ще откриеш едни и същи закони...

Не за този вид "вяра" ще става дума тук, когато ти говоря за вярата! —

+Не тази вяра е нужна за спасението на твоята душа!--- —

Ние искаме да пробудим твоето чувство, напротив, за една вечна сила, която живее в теб и, винаги в живо движение, винаги творяща, обхваща и формира действието на силите на твоята воля. —

Вярата е Формиращата сила в Духа!

Вярата създава формата, обуславяща действието на твоята воля!

Вярата е формата на изява на волята!

Ти не можеш да използваш истински волята си, без да вярваш, — защото неоформената воля е аморфна сила и като такава тя се прахосва без всякакъв ефект.-- —

Придадеш ли обаче определена форма на волята си чрез своята вяра, тя веднага се превръща в могъща сила и преобразява дори привидно твърдо установените звена във веригата на външните събития така, че те се моделират като восък по формата на твоята вяра...

Душата ти гасне, докато още не можеш да вярваш, и в своята неволя тя сама те тласка към суеверие!—

"Животът" на твоята душа е воля, а всяка воля се стреми да добие своята определена форма, в която да може да се изяви.-- —

Едва когато почувстваш какво в действителност е "вярата", ти ще можеш истински да вярваш...

Твоята вяра е формата, в която се излива разтопеният метал на твоята съдба. —

Твоята вяра се нуждае от абсолютна свобода!

Само ти единствен си норма на своята вяра!--- —

По твой образ вярата ти създава твоя Бог, както е създала и боговете ти...

Божеството е без форма в своето непостижимо Битие...

Само добило форма, то става постижимо за теб.--- —

На теб то се разкрива в тебе само в твоята форма!

Затова ти не можеш да покажеш своя Бог на брата си, защото той никога не може да съзре твоя Бог...

Той вижда същото Божество, само че оформено по негов образ...

Ти още вярваш, че можеш да подведеш брата си към твоя Бог, но ако се остави да бъде подведен, той ще се кланя само на един образ и ще се отчужди от своя Бог.------ —

В безкрайно разнообразие се разкрива Единият и горко на ония, които искат да Му оспорят дори една-единствена от Неговите форми! ---- —

В същия миг, в които безсрамно разбулиш вътрешния образ на своя Бог пред друг човек, ти загубваш своя Бог! —

Недей мисли, че между многото хиляди поклонници, тълпящи се около едно, високо възхвалявано от всички тях, Божие име има дори и двама истински вярващи, които вярват в едно и също нещо под това име!---- —

Самата вяра обаче може да си послужи с всяко Божие или сатанинско име...

Формиращата сила на вярата, която обуславя твоята воля, е единствената причина на всяко "магическо" действие.

Както стихията, изявяваща се в светкавицата, се поставя в услуга на човека, щом той съумее да я затвори във форма, — тъй като тя може да бъде концентрирана и съхранявана в метали и стъкленици, — така и силата на волята, добила своя форма чрез вярата, може да се концентрира в материални предмети....

Във всички култове и при всички народи можеш да срещнеш вярването в "осветени" предмети, обладаващи голяма сила.

Ти се надсмиваш над това вярване и го наричаш "суеверие".

Ако с това искаш да окачествиш басните, виещи се като избуяли лиани около тези неща, тогава ти имаш пълно право, — само че пази се да не пренебрегнеш забулените тук реалности!------ —

Предметът в действителност е само носител и пазител на една вътрешна свободна, — свързана сега с него сила.---- —

Тя самата не му е присъща!

А подновената ти вяра "зарежда" отново "талисмана" дори ако не гледаш на него като на такъв...

Същото нещо са изображенията на Божеството!

Фетишът в колибата на дивака, както и възвишеният култов образ на Атина. —

Пак вярата на молещите се пред тези предмети е тази, която "освобождава" свързаните тук сили. —

Затова тези силя не може да освободи никой който не вярва— тъй като единствено вярата създава високото напрежение на твоите волеви потоци, което заставя тия съсредоточени, добили ясна форма чрез вярата волеви сили да се влеят в твоята воля и съединени с нея да действат по твое желание.--- —

Но ние съвсем не искаме да те подведем да използваш "талисманите" на всички култове.

Не искаме да ти внушим, че трябва сам да изпиташ върху себе си голямата сила на култовите образи и на "чудотворните икони", — въпреки че не бива да се надсмиваш над тия неща, ако действително искаш да познаеш закона, на които те дължат проявяваното пред тях преклонение. —

За такива носители обаче са най-подходящи предметите, отличаващи се с голяма красота! \_\_\_\_

Онова, което дължи своето собствено съществуване на една възвишена формираща сила, ще запази най-добре в себе си и твоята добила форма сила. — —

Заобиколи се с такива предмети, които можеш всекидневно да пълниш и зареждащ през добрите си часове с формирана волева сила, толкова нужна за теб в часовете на твоята слабост!

Носи тия неща винаги у себе си, където и да отиваш!- —

Вярвай, че можеш да предадеш на тези предмети най-добрите си сили и че ще ги получиш обратно от тях, щом ти потрябват!

Но не подкопавай вярата си с празни разсъждения: — какво е "психологическото обяснение" на тия неща! —

Ако някой ти говори тук за "самовнушение", не се оставяй да бъдеш заблуден!

С такива думи тук не се "обяснява" нищо!

Подобна нова дума само пречи да се схване действието на скритите тук високи сили....

Как ние виждаме нещата, ти узнаваш от тези мои думи.

Дали казваме истината, ще можеш да разбереш единствено ако си готов сам да изпиташ това действие.--- —

\# МАГИЯТА НА ДУМИТЕ

Знай, че за всяко време са необходими различни "магически" сили, и не се оставяй да бъдеш заблуден, ако не виждаш по всяко време едни и същи чудодейни сили в действие!

Така в наши дни не бива да очакващ друго "магическо" действие освен "магията" на думите. —

А думата, схваната в "магическия" и смисъл, е най-голямата "магическа" сила...

Ще дойде време, когато хората, — само със силата на думите, — ще вършат неща, граничещи с "чудо"....

"Чудеса", много по-чудесни от всичко, което е било наричано в миналото "чудо"!

Ще настъпят дни, когато хората ще творят чрез думата дела, за чието изграждане днес са нужни още хиляди ръце и мощни машини....

Човечеството е още далеч от тези бъдни времена. —

Но и в тези тъмни времена думата все пак заявява за себе си, защото пътят на човека е стигнал до прага на един от ония "светли чертози", които и в най-дълбоката нощ вещаят понякога надежда...

Огледай се наоколо и където и да погледнеш, ще съзреш магическата сила на думата в нейните предвестници, — в нейните карикатури дори!

Така на човека се дава знак, че думата може и нещо друго, а не само да бъде средство за съобщаване между мозъците.—

Ако си мъдър, ще внимаваш за такива знаци!

Зачитай думата!----- —

Достатъчно дълго вече са те учили да презираш думата.

Само смисъла трябвало да се стараеш да постигнеш.

Ако искаш да си възвърнеш това "окултно" духовно сетиво, приготви се тогава не само да разбираш думите по тяхното съдържание, а се старай винаги да почувстваш думите, тяхното звучене и форма!-- —

Напълно закономерно, а не произволно, думите се превръщат в магически сили,— закономерно във формата на думата, в елементите на думите е заредена най-висша "магическа" сила, така че има думи: — думи от човешките езици, които могат да поместят планини, ако се освободи съдържащата се в тях сила...

Има думи, пред които твоето "разбиране" остава безсилно, но въпреки това всякога когато ги изговаряш, те формират "магически" твоята душа, макар че съвсем не можеш да ги "изговаряш" по оня начин, по който би се освободила цялата съдържаща се в тях сила...

Бих могъл да ти разкажа чудни неща за такива думи, но ти не ще можеш да ми повярваш.

Тук ти ще повярваш само на собствения си опит! —

Помисли, приятелю: — всичко в Космоса има свой ритъм и свое число!---- —

На число и ритъм е основана всяка "магия"! —

Който може да ги открие, той вече притежава "ключа", отварящ тази врата....

Не за него пиша аз.

Но няма и никаква опасност, ако такъв един човек попадне на тия моя думи.

Премалцина са онези, които са намерили "ключа", и тези малцина четат само една-единствена, вечна книга, чиито "думи" са: Живот, и чиито "изречения" са: Реалности.------ —

Искам само да те посъветвам да внимаваш за думата, за да можеш да намериш в думата онова, което напразно се опитваш да намериш днес в друга форма.

Внимавай добре за думата и ти скоро ще направиш разлика между истинското и фалшивото, що се отнася до нещата на Духа! —

Всяка духовна мъдрост те доближава към ритъма на Вечността.

Всички крайни неща носят космични числа на челото си, когато се появят в одеждите на думата.------ —

Независимо че "смисълът” също може да освети за теб дълбините на вечната основа,— крайните неща и тяхната най-съкровена тайна ти трябва да "почувстваш" чрез вида, формата, звученето, стойността на думите...

Недей мисли, че за който и да е от постигналите "ритъма и числото" е било безразлично по какъв начин е подреждал думите!------- —

Поетите може да се стремят само към красота, — прозрелите дават на думите вечно звучене!----- —

Искаш ли да се научиш да чувстваш думите, всяка дума от твоя език може да ти стане учител...

"Значението" не може да остане за дълго скрито, —то само се стреми да ти се разкрие' —

"Чуй" в себе си думите, от които искаш да се учиш!

Ти скоро ще ги "чуеш" така, сякаш някой друг ги изговаря, и нека това ти бъде пръв знак, че си на сигурен път: — да се научиш да чуваш в себе си говора на самите думи, защото думата наистина има способността сама себе си да изговаря...

И Словото на Вечността "обяснява" само себе си, щом се научиш да го "чуваш" вътрешно!------ —

Колкото и изтънко разумът ти да може да "разбира", — ти никога не бива да го намесваш в говора на Словото. —

Трябва да оставиш да оживее в теб Словото на Вечността, за да ти разкрие то по този начин своята най-дълбока мъдрост...

Но недей да мислиш, че играеш една игра, на която човек се радва първия ден, а след това отегчен я изоставя!- —

За да бъде това учение наистина от полза за теб, ти трябва всеки ден упорито да се упражняваш, докато някога настъпи онзи ден, в който Словото ще преживее с дълбок трепет само себе си в теб...

Тогава едва ти ще знаеш от опит какво има да каже думата!------ —

Тогава пред теб ще се отворят много порти, пред които сега стоиш и питаш, но те дори не се открехват.-- —

Тогава ти ще "разбереш" някои книги, криещи днес още смътни загадки за теб.---- —

Не ти говоря преувеличени неща...

Захващай се целеустремено и с упование за работа!

Времето е благоприятно за нея!----- —

Ти можеш много да постигнеш, ако без да питаш, си готов малко нещо да вложиш.----- —

Ала не забравяй: не играеш някаква празна игра!

Само неотклонното ти постоянство ще те доведе до победа! ——

\# ЗОВ ОТ ХИМАВАТ

Един копнеж се носи из света, — една изгаряща жажда, — и всяка душа, която не е закоравяла докрай и загубила способността си да се развива, се чувства обзета от него.

В потоци гореща човешка кръв се удави оня морен скептицизъм, който по-рано минаваше за "добър тон".

Вече отново е "позволено" да се вярва в неща, неподлежащи на "експериментална" проверка, и не е вече осмиван оня, който стигне до разбирането, че ние сме заобиколени от невидимото и то въздейства върху нас, макар и да не сме го разгадали още...

Хора, които като душевни вкаменелости са оставали безразлични към всичко Духовно, се превръщат под оглушителните удари на разкривени от ярост бесове в истински "живи" човеци, а масата лениво спящи започва вече да става неспокойна.—

Всеки нов ден ги доближава до тяхното душевно пробуждане...

А пробудилите се ще потърсят сметка от ония, които толкова дълго са поддържали измамния им сън, и с презрение ще се отвърнат от "водачите", искащи фарисейски да поставят "граници" на техните въпроси, понеже те самите се оказват неспособни да им дадат отговор.--- —

Човечеството е вече готово да познае най-после себе си като част от Земята...

То не иска вече да си представя своите Богове на тронове сред облаците и не е далеч новият ден, в който то, — за първи път, — ще почувства в себе си смисъла на думите, казани му някога от един Богочовек:

Хора, които съвсем не са постигнали така категорично обещаното "царство", са се обявили самозвано, въз основа на общопризнатото си всемогъщо чародейство, дошло да оправдае тяхната мания за власт пред собствената им съвест, за повелители на душите на своите събратя.

Те са им преградили портата небесна, както тя е била зазидана и за самите тях, и старателно са изменили всичко насочено към Действителността, така че са останали само символи и формули, подбуждащи към фантастични представи за Царството небесно, — тъй като те много добре са знаели, че тези символи не са необходими, за да се намери "Царството".

Глупави са всички, които се надяват, че зидът на душевната тъмница трябвало някога да рухне под бурния напор на душите!

Твърде здрава е вътрешната спойка на този зид, циментиран с човешко властолюбие!

Твърде много са ония, които по всяко време искат да чувстват около себе си този зид, така че той не бива да им бъде отнет. —

Твърде отдавна вече привикнали да робуват, свободата би ги погубила! —

Наистина с течение на хилядолетията формулите и символите, издигнати пред зида, ще се променят, за да не бъде той осъзнат от заобиколените от него като тъмничен зид, — самият зид обаче ще остане дотогава, докато Човешката жажда за власт може все още да разчита тук, на земята, на страха в душата на ближния. — и в тази крепостна стена здраво споена със заплахи и обещания, ще си строши главата всеки, който отвътре или отвън, се опита да я разбие преждевременно...

Има обаче една възможност за освобождаване от неумолимата принуда на този зид, без той да бъде разбит.. .

На ония, които са близо до пробуждането ще им израснат криле и те ще се издигнат високо над сферата на влияние на силите, така искащи да ги държат приспани в илюзорен сън...

Ние виждаме как часът на пробуждането наближава!

Помощта на мнозина обаче е нужна, защото ще настъпи голямо пробуждане.

Ние не искаме нито един от литналите да се заблуди и да падне най-накрая, смъртно изтощен, в някоя пустиня...

Самите ние обаче можем да направляваме само големия полет на целия облак освободени, а ония, които искат да ни помогнат, ще трябва да издирват заблудените, за да не загубят те, заслепени от измамни цели, окончателно посоката на полета.----- —

Към всички, които искат безкористно да помогнат, ние отправяме зов!

Който е готов в сърцето си да се обвържа да упътва заблудилите се, той може и има право да бъде помощник.---- —

Нужна е обаче само мъдра, любвеобилна помощ, така че не може да ни служи като помощник онзи, който се натрапва на заблудилите се със своето съдействие.- —

Правилно да се помогне, ще рече: да се лети пред заблудилия се, така че той без увещаваме, по собствено прозрение, да намери отново правилната си посока! —

Но нека останат далеч от нас всички, които упорито натрапват помощта си, въобразявайки си, че така издигат себе си по стойност и ранг над другите!

Нека останат далеч от нас и всички придаващи си важност досадници! -- —

Който иска да помогне тук трябва да е и отхвърлил всяка самомнителност!

Той трябва да предложи помощта си, където е необходимо, без да говори за нея...

Ние не искаме нито да знаем името му, нито да научаваме за неговата помощ!

Само в царството на Духа ще бъде оценена дейната помощ и само в Духа ще бъде "познат" помагачът!---- —

\# том\_03 КНИГА ЗА ОТВЪДНИЯ СВЯТ

3.1.0 # Въведение

3.2.0 # Изкуството да се умре

3.3.0 # За храма на вечността и за света на духа

3.4.0 # Единствено реалното

3.5.0 # Какво да се прави?

3.1.0 # Въведение

3.1.1 Тези три глави имат за цел да ти дадат представа — доколкото е възможно това да стане с думи — за онова, което те очаква, когато прекратяването на твоя земно-телесен живот те откъсне от този свят на физически сетивните явления.

3.1.2 Както един пътеводител ти разказва за страни по земята, които никога не си видял, така от тези страници ще узнаеш сега най-необходимото за още непознатата на теб "страна", в която ще се озовеш един ден след смъртта, способен да преживяваш - все едно дали вярваш днес във възможността за такова преживяване или не.

3.1.3 Същевременно тази книга цели да те освободи от немалко заблуди, които още те държат в плен, когато мислиш за близките на сърцето ти покойници.

3.1.4 Плахата вяра, както и екзалтираното суеверие в старо и в по-ново време са натрупали толкова многобройни порождения на фантазията по отношение на "отвъдния свят", че се налага да се внесе ред в този хаос, за да не се объркват повече твоите представи.

3.1.5 Единствените, които могат да дадат действително автентични сведения за живота след смъртта на видимото земно тяло, са неколцина земни човеци, познаващи от сигурен опит оня живот, за който не е необходимо земно тяло, макар че същевременно и те като тебе изпитват в земния си облик скърбите и радостите на тази земя.

3.1.7 Дано онова, което мога да ти кажа тук, ти бъде за добро!

3.1.8 Дано думите ми успеят да събудят твоето най-съкровено самоусещане, за да можеш от себе си да добиеш оная сигурност, която единствена може да те предпази истински както от скептицизъм, така и от безкритично отдаване на всевъзможни бълнувания, родени от объркани или превъзбудени човешки мозъци!

3.1.9 В самия себе си трябва да намериш мерилото, което да ти помогне занапред да различаваш колко истина и колко заблуда се съдържа в представите, създавани още от най-дълбока древност от земния човек, за да може да понесе мрака на загадката, която като зейнала бездна се изпречва пред него всеки път, когато се изправи пред един безжизнен труп.

3.1.10 Тук не става въпрос, дали смяташ за верни нещата, за които говоря, защото те не зависят от твоето одобрение или отхвърляне, нито пък ти предлагам някакво догматично учение — аз само ти показвам една форма на проявление на Реалността, която можеш на първо време да се научиш да познаваш единствено чрез образната представа, пресъздадена посредством думите на човешката реч.

3.1.11 Не е толкова далеч денят, когато и от собствен опит ще опознаеш съответстващата на твоето развитие област от това поле на изява на Действителността...

3.1.12 Във всички времена осъзнатите в отвъдния свят са свидетелствали за истината, ала тяхното свидетелство е станало плячка на непризвани "пророци" и на безотговорни фалшификатори на словото, затова днес ти имаш нужда от помощ, ако искаш да се научиш да разплиташ онова, което трябва да бъде разплетено, за да не би наред с недоносчетата на обърканите фантасти и вестта на истински знаещите да загуби всяка достоверност за хората с чисто и честно сърце.

3.1.13 Искаш ли да познаеш онова, което ти се дава тук, отърси се тогава от всички предубеждения и вместо това се вслушай най-дълбоко вътре в себе си, защото там именно ще получиш, стига само да си готов да го чуеш, всеки отговор на въпросите, които моите думи оставят все още открити, понеже единствено самият ти трябва да се научиш да им даваш отговор. — —

3.1.14 Тук съвсем не става въпрос да се печелят привърженици за една религиозно-философска хипотеза, нито пък за опит да се извика на живот нова религиозна форма, а за свидетелство на духовното (не "мозъчно"!) праизживяване, дало тласък на всички големи древни религии, родени от Духа Божи...

3.1.15 Така че живото преживяване на изложеното тук съвсем не предполага отвръщане от унаследената и свята за тебе религия, напротив — там, където осветените от времето религиозни форми и учения продължават действително да са жизнено необходими, то ще доведе само до задълбочаване, до засилване на вярата и ще укрепи способността да се вярва.

3.1.16 А на ония, които отдавна са надраснали всяко обвързване с определено вероизповедание, моите думи отново ще открият достъпа към духовни области, чието достигане си остава най-висше въжделение на земния човек дори тогава, когато вярата на неговите предци не го е довела до горещо жадуваното осъществление, отговарящо на неговата индивидуалност.

3.2.0 # ИЗКУСТВОТО ДА СЕ УМРЕ

3.2.2 Като теб мислят безброй хора и безброй хора напускат всеки ден чрез смъртта земното си тяло, без изобщо да са усвоили изкуството да се умре.

3.2.3 За мнозина смъртта пристига нечакана, "прокрадвайки се на пръсти", — за други тя идва като будещ страх призрак, — за трети като отдавна жадувана избавителка от страданията им, — а някои сами я предизвикват, защото очакват да ги освободи от грижи и мъки както телесни, така и душевни.

3.2.4 Ала рядко смъртта постига човек, който разбира изкуството да се умре.

3.2.5 За да разбереш това изкуство, ти трябва да си научил, докато си още жив и бодър, какво е "смъртта", какво значи да се "умре"!

3.2.6 За да разбереш това изкуство, ти трябва да си научил, докато си още жив и бодър, какво е "смъртта", какво значи да се "умре"!

3.2.8 Да се умре. съвсем не е толкова лесно, както мислят мнозина, но не е и прекалено трудно, ако човек е усвоил това умение в разцвета на силите си...

3.2.9 Всяко изкуство иска упражняване, затова без упражняване не може да се научи и умирането.

3.2.10 Един, ден всеки ще трябва да го преживее независимо дали го е усвоил или не.—

3.2.11 Повечето хора се страхуват от умирането, защото не разбират добре в какво се състои то.

3.2.12 А онези, които казват, че не се страхуват, приличат на деца, впуснали се с лодка в открито море, без да познават опасностите на морето.— —

3.2.13 Ти обаче трябва да си като кормчия, който познава ветровете и теченията, който знае какви страни го очакват на отсрещния бряг.

3.2.14 Ти трябва да се научиш сам да определяш курса на своя добре екипиран кораб. — —

3.2.15 Умиране се нарича принудата да се изостави земното тяло и неговите сетивни органи, когато това изоставяне трябва да стане завинаги и безвъзвратно, тъй като поради физически причини тялото не е вече в състояние да се запази живо.

3.2.16 Един твърде аналогичен процес се извършва всеки път, когато лягаш да спиш — но в този случай ти загубваш само частично контрола над тялото и сетивата си, докато в смъртта той ти се изплъзва изцяло и безвъзвратно.

3.2.17 Нали виждаш — по този начин природата като че ли сама те учи как да умираш!

3.2.18 Нещо подобно на умирането можеш да преживееш и при изпадане в безсъзнание или при изкуствено изтласкване на съзнанието от твоето тяло.

3.2.19 Но във всички случаи ти изпитваш само най-началната фаза на процеса, освен ако вътрешните ти, духовни "сетива'' не са се вече до такава стенен пробудили у теб, че да можеш да се осъзнаеш "от другата страна" на съществуването и да установиш за свое учудване, че и без земно тяло си жив...

3.2.20 А ако още не си придобил такъв опит, то твоите нощни сънища могат да допринесат да си създадеш поне представа за съзнателен живот без земно тяло. макар че "отвъдният" живот е съвсем различен от едни обикновен "сън". —

3.2.21 Принуден съм да напомня тук за живота по време на сън само за да ти помогна да ме разбереш.

3.2.23 Съществена разлика има само в това, че в съня си ти просто наблюдаваш непрекъснато размиващите се образи на своята пластична фантазия, добили мним собствен живот под въздействието на хиляди физически и психически дразнения, докато, за да се пробудиш в обективно съществуващия духовен свят, — независимо в коя от неговите области може да настъпи твоето пробуждане, — ще трябва да напуснеш царството на сънищата също така, както го напускаш, за да се събудиш в света на физически сетивните явления.—

3.2.26 Невъзприеманият от теб във физическото ти земно тяло облик на причинния, субстанциален свят става изведнъж достъпен за твоето възприемане, а възприеманите само по физически сетивен път неща. които досега си наричал "реален" свят, се превръщат за теб в "пусто пространство".—

3.2.30 Тук ти се предлага сигурният опит, придобит от нас в осъзнато преживяване на "отвъдния свят"!

3.2.31 Ние виждаме всекидневно и всекичасно как хиляди хора стъпват завинаги на "другия бряг", без да можем да им помогнем, защото през земния си живот те не са усвоили изкуството да се умре и пристигат на "отвъдния бряг" неподготвени, като корабокрушенци, запокитени от бурята върху брега...

3.2.32 Безпомощно се лутат те в новата за тях форма на съществуване, без да могат да поемат протегнатите за помощ ръце.

3.2.33 На тях още им липсва всякаква способност да преценяват дали срещите по този път им носят опасност или помощ и уплашено се стъписват, когато поиска да ги доближи някой, който може да ги упъти...

3.2.35 Тогава те си мислят, че са намерили своя "рай", още повече че тяхното убеждение се сподели от всички други обитатели на това царство...

3.2.36 Веднъж стигнали там, те изпадат за безкрайно дълго време в плен на своята съдба.

3.2.37 Само в изключително редки случаи, а и тогава единствено с цената на огромни усилия ни се удава да изтръгнем някой от тези заблудени нагоре и навън от неговото доброволно избрано измамно "блаженство". —

3.2.38 Ала понеже искаме да ви помогнем да избягвате обиколните пътища и защото вечната Любов ни повелява това, ние ви учим на изкуството как правилно да се умре.

3.2.40 Най важното тук се свежда до едно определено душевно състояние.3.2.41 Макар и то да не изглежда лесно постижимо за всеки човек, никой не бива да забравя, че единствено това състояние обуславя истинското умение да се умре. —

3.2.41 Когото нещата на физическия земен живот са завладели дотолкова, че му се струва невъзможно да мине без тях, — който не може да си представи, че в дадено състояние всички цели на земните въжделения стават безпредметни, - той едва ли ще усвои изкуството правилно да умре.

3.2.42 А да живее истински и с радост на земята умее само онзи, който всекидневно и всекичасно успява, щом поиска, да създаде в себе си състоянието на готовност да посрещне смъртта, — отърсен от всеки страх и от всяка печал.— —

3.2.43 Той знае, че нищо от онова, което е бил принуден да остави тук, — в тона число и най-обичните му хора, най нуждаещите се от грижите му същества, — не може никога да бъде отделено от него, ако той сам не поиска и не причини с волята си истинското отделяне. —

3.2.44 Знае, че остава "тук", на същото космично "място". — още по-близо до обичните си хора, отколкото е можел някога да бъде в земно тяло. —

3.2.46 Който упражнява по този начин изкуството да се умре, той знае занапред, че за него ще бъде лесно да умре истински и безвъзвратно дори ако смъртта го сполети съвсем неочаквано...

3.2.47 Че физическият процес на умирането понякога е мъчителен само за наблюдателя, докато самият умиращ не изпитва вече мъка, а усеща болките, причинени от съответното страдание само дотогава, докато не е още умрял, е отдавна доказано от наблюденията на компетентни медици.

3.2.48 А нашата задача тук е да опишем по какъв начин съзнанието на умиращия надживява акта на смъртта.

3.2.50 В момента на това пробуждане, което настъпва няколко секунди или минути след външно констатираната "смърт", човек се озовава вече в своя духовен организъм, останал единствен източник на опит за него, откъм само духовно възприеманата "друга страна" на света на причините: - на вечната "Реалност", излъчваща от себе си всяка духовна, както и всяка физическа форма на съществуване, в зависимост от обуславящия я начин на схващане.

3.2.51 Възприемателната способност на умрелия, обуславяна дотогава от неговите физически сетива, се заменя сега с нов, обикновено непознат преди това за него вид възприемане, докато неговият формиращ начин на схващане остава на първо време непроменен.

3.2.52 Той е далеч от мисълта, че е умрял, тъй като се усеща осъзнат, с будна воля и способен да възприема, макар и да не си дава още сметка, че органите, които единствени му служат сега, са духовни.

3.2.54 Но както физическата болка спира веднага щом усещащият тази болка орган на физическото тяло стане нечувствителен чрез съответни средства, - така и физическите страдания, измъчвали умиращия до самата му смърт, изчезват безследно в момента на пробуждането "отвъд", тъй като самото физическо тяло, в което лежи причината за усещаната болка, остана вече завинаги отделено от духовния организъм, усещащ от сега нататък единствено само себе си. —

3.2.56 Така преминалият вече "отвъд" чувства "флуидните" въздействия, излъчвани от хората, наобиколили напуснатото от него земно тяло, усеща "чувствения еквивалент" на техните докосвания, както и на техните думи, и - подобно на слепец, запазва все още доста точна представа за напуснатото външно пространство, — макар и да съществува илюзията, че продължава да възприема пространството с физическите си сетива.

3.2.57 Тези последни връзки с физически сетивната страна на света на причините се запазват още известно време, дори и след като трупът отдавна вече е изстинал, но така усещаното губи своята сила с всеки изминат час и способността за такова възприемане изчезва окончателно с настъпването на първите признаци на разлагане.

3.2.58 За тези, които се ужасяват от практиката на кремация на тялото или дори мислят, че на умрелия може по този начин да се "навреди" в неговия отвъден живот, нека кажа тук, че при изтичането на срока, който се спазва в цивилизованите страни, преди да се пристъпи към погребалните процедури, отдавна вече е прекъснала всяка връзка във възприятията между духовния организъм на умрелия и неговото предишно земно тяло.

3.2.59 А когато огънят сам е причина за смъртта, -тогава, както и при всяка друга причина за смърт, болка се усеща само до загубване на физически обвързаното съзнание, като с "пробуждането" в отвъдното всяка връзка с по-раншното земно тяло угасва в резултат на причиненото от огъня разрушение.

3.2.60 Онова, което не угасва, е съзнанието за собственото присъствие, усещано сега чрез духовния организъм, и ясното виждане и разпознаване на всички физически присъстващи хора в техните духовни форми, които — като се изключат физическите недъзи на тяхното земно тяло — отговарят напълно на физическите им форми.

3.2.61 Умрелите, чието съзнание през земните им дни едва ли е излизало от рамките на физически животинското съществуване, често са така объркани от новото си състояние, че дълго време след земната си смърт все още не забелязват, че не са вече в земно тяло.

3.2.62 Те се мислят просто за "излекувани", тъй като предишната причина за страданията им вече не съществува.

3.2.63 Намиращи се първоначално — сякаш насън — във властта на представата за едно въображаемо свое земно съществуване, те смесват възприемането на духовния облик на близките си със самосъздадените образи на собственото си илюзорно преживяване и не могат да разберат защо другите скърбят за тях.

3.2.62 Тогава те често с всички сили се опитват да убедят действително скърбящите във физическия живот, че няма никаква причина за скръб, но в своята гореща болка останалите във физическия свят не забелязват тези усилия.

3.2.63 Едва в безсилието си пред тази въображаема глупост на своите близки и приятели умрелият внезапно открива, че не е вече носител на физическо тяло, и така се пробужда от своя сън, чийто създател е самият той.

3.2.66 Наистина към тях веднага се протягат готови за помощ ръце, но те не ги разпознават като такива.

3.2.67 Вместо това тези помагачи биват много решително и самоуверено отблъсквани от умрелите, които са все още заслепени в своите земно-физически представи, така че всякаква помощ от тяхна страна става невъзможна...

3.2.68 Освен това увереността, че наистина са постигнали "отвъден" живот, събужда нерядко една безгранична гордост, която особено много засилва глупавите убеждения на тези хора.

3.2.69 Който е бил изцяло в плен на земното или пък прекалено загрижен за вещи и хора, към които не може вече да се върне и да действа физически, при осъзнаването на невъзможността за обратно завръщане бива обхванат от мъчително отчаяние и той трябва първо да надвие това чувство, за да може да осъзнае новите възможности да въздейства върху земния свят, които са от чисто духовно естество. —

3.2.70 А тия, които във физическия живот са се били изцяло сраснали със стремежа към земното осъществяване на една "идея" и с представите, породени от този стремеж, загубват доста бързо почти всякакъв интерес към напуснатия от тях физически свят.

3.2.73 Всички тия хора. погълнати от себе си и от собствения си свят на донесени от земята представи, постигат в края на краищата един вид сбъдване на своите желания, попадайки в едно от ония нисши духовни царства, за чието създаване несъзнателно са съдействали още по време на земния си живот...

3.2.76 Ала тъкмо тази промяна на възприятията не може да се предизвика произволно от никого освен от Майсторите на вечното проявление на човека в най-възвишеното духовно царство или от техните пълномощници: техните избрани ученици, доколкото те имат съответното психофизическо предразположение.

3.2.77 Всеки човек обаче, макар и да на спада към малцината посочени тук избраници, може при всички случаи да се постарае да си представи живо чувствата, усещанията и състоянията на съзнанието, които, съгласно с дадените от нас обяснения, го очакват след смъртта на земното тяло.

3.2.79 Затова именно и настоявам при изграждането на необходимите образни представи търсещият да се придържа най-строго към дадените от мен и тази книга описания, защото изключително малък брой хора са в състояние да опознаят съзнателно сферата на следземното съществуване още по време на своя земен живот, докато всички могат чрез събуждане на образни представи отговарящи на действителността, един вид предварително да преживеят чувствата, усещанията и състоянията на съзнанието, които ги очакват след земната смърт.

3.2.80 А едно по-често предварително вживяваме е необходимо, за да може търсещият да бъде сигурен, че след настъпилото отделяне на съзнанието от земно-сетивния начин на възприемане ще съумее веднага да се ориентира и най-вече да прецени към какво трябва да се стреми и какво да избягва!

3.2.81 Само който е постигнал такава сигурност още през земното си съществуване, ще открие веднага след преминаването си в новия, чисто духовно-сетивен начин на възприятие и помагащите ръце, протегнати там към него, и ще съумее с упование да ги поеме...

3.2.82 Нему единствено можем да помогнем!

3.2.83 Той е съумял да "научи" изкуството да се умре още през земните си дни и упованието му в нашето напътствие е позволило в него да назрее онази познавателна способност, от която се нуждае сега.

3.2.84 От всяка заблуда и разочарование е предпазен той занапред!

3.2.87 Не може да му се даде изведнъж онова което все още му липсва.

3.2.88 Той носи със себе си като свое притежание само онова, което е съумял да придобие още на земята.

3.2.90 Постепенно само може той да бъде воден все по-нагоре, докато стане някога способен да встъпи в най-възвишеното от всички духовни царства: — в чистия сияен свят на блаженото и абсолютно осъществление. — —

3.2.91 "Времето", необходимо за това изкачване, се определя от постигнатата още на земята степен на относително духовно съвършенство и обусловената от тази степен избистреност на вечната Воля в рамките на неговото самосъзнание.

3.2.93 На твоята вечна Воля обаче е отредена, голяма власт, тъй като ти имаш възможност чрез предварителна работа тук, във физически възприеманата страна на света, да определиш до много голяма степен цялата си по-нататъшна съдба.

3.2.94 Винаги необходима предпоставка за това е едно изпълнено с чувство на отговорност поведение, непрестанно ориентирано към високата духовна цел, постижима единствено в безкористна любов към всичко живо.

3.2.95 От "другата страна" на света, — там, където се възприема само с духовни сетива, цари не само "блаженството на честитите". —

3.2.96 Там има и царства на мъката и отчаянието, на изпепеляващото разкаяние и на желанието за самоунищожение, макар че това желание никога не може да бъде осъществено...

3.2.97 А през тези царства ще трябва неминуемо да преминат всички, които не спазват тук на земята закона, изискващ от всеки земен човек любов към себе си и към всички живи създания.

3.2.99 Налаганата от духовния закон Любов, за която става дума тук, е всъщност най-висшето и най-решително самоутвърждение и всеутвърждение, така че изпълненият с нея човек възприема както у себе си, така у всяко друго същество само положителното, съобразното с Духа. дори когато се вижда принуден най-рязко да се разграничи от едновременно действащите отрицателни сили на същото явление. —

3.2.100 Най-тежко нарушение на въпросния духовен закон извършват всички, които посягат тук на своя физически живот, за да се изплъзнат малодушно по една или друга причина от физическото съществуване и от неговите изисквания.

3.2.101 Такава постъпка освен това е безсмислена и безцелна, защото вместо търсеното освобождение лишилият се със собствена ръка от земно тяло се озовава в едно хиляди пъти по-мъчително сковаване в крайно нежелани състояния на съзнанието, от които не може вече да се освободи в течение на еони.

3.2.103 Наистина в такива случаи убиецът и убитият се ..явяват" в едно лице. но убийството е дело на една извънмерно хипертрофирана мисъл, които жертвата е подхранвала със своите жизнени сили, докато най-после не е станала нейна плячка.—

3.2.104 В този случай унищожителят на своето земно тяло не носи отговорността за самия акт на убийството, но духовният закон изисква от него компенсация за всички погрешни мисли и постъпки, довели в края на краищата до извършеното в пристъп на безумие дело.—

3.2.105 Най-често тази компенсация се постига чрез изтърпяване на второ въплъщение в човешко-животинско тяло на земята.

3.2.106 Тук става въпрос за един от ония изключителни случаи, при които така наречената "реинкарнацня" може да се разглежда като единствено възможна, докато при нормално протичане на земния човешки живот тя става веднъж завинаги невъзможна тъкмо поради осъщественото му изживяване.

3.2.108 Подобен начин на живот само би те довел с абсолютна сигурност до едно от ония измамни "крайбрежни царства" на Духа, които човешките илюзии са създали, без да съзнават това.

3.2.110 Има наистина и друг, особен духовен път на стръмно възкачване, за който говорих вече на друго място, но преди да си изградил живота си в съгласие с дадения от мене тук съвет, ти едва ли ще можеш да напреднеш по този път...

3.2.111 Който иска да тръгне по този път, трябва да бъде свободен от всичко, което би попречило на сигурната му крачка.

3.2.114 Наистина на мнозина може би липсва още силата и издръжливостта, които са им нужни по този път, но духовните сили също укрепват чрез упражняването им, а издръжливостта и тук е отредена само на ония, които посвещават цялата си любов на едно дело.— —

3.2.115 Всичко, което се мисли, чувства и извършва откъм тази физически възприемана страна на на света, упражнява непрекъснато въздействие върху "отвъдния" свят.

3.2.116 Плодовете на всяко дело, сътворено от човека тук на земята, остават запазени за него далеч отвъд смъртта дори ако неговите дела служат на земята само за физически цели.

3.2.117 При условие, че имаш възможност да поемеш моралната отговорност, при всичките ти действия тук на земята важното е не какво нравиш, а как го правиш.—

3.2.118 Най-нисшата работа тук на земята може да стане за теб извор на неподозирани сили за по-късния ти живот откъм духовната страна на света, ако изпълняваш възложеното ти винаги с най-отговорно чувство за дълг, радостно и с всички сили,така, сякаш цялата Вселена зависи само от качеството на твоята работа...

3.2.119 Отговорен за себе си си единствено и изключително ти самият!

3.2.120 Чрез всичко, което мислиш или правиш, — чрез всичките си постъпки откъм тази физически сетивно възприемана страна на света, -ти си оставаш несъзнателен творец на своята по-нататъшна съдба в света на духовно-сетивното възприемане.—

3.2.122 Едва след като достигнеш високо стъпало в духовния свят, ти ще можеш да разбереш съдбата си и тогава ще се смееш, като си спомниш за предишното си отношение.

3.2.123 Тогава ще видиш, че и най-добрите доводи на твоя разум, подвели те преди да мислиш така, са били без изключение глупави, защото си искал да предусетиш великолепието на цветовете и сладостта на плода още от корените, които твоите ръце са изравяли от тъмната земя.

3.2.124 Единствено който съумее сам да се освободи от ограничаващите го образни представи, породени по необходимост от неговата физически сетивна форма на възприятие, единствено той ще започне да се догажда постепенно и по мъничко за голямото Цяло, в което е пуснал корени и до което никога не ще може да се доближи със средствата на физически сетивното познание...

3.2.125 Не са били празни думите на оня мъдрец който някога, дълбоко разтърсен от сияйността на съзряното, е изрекъл:

3.2.131 Сега ти ще знаеш как и занапред ще можеш да им помагаш и как самият ти можеш да получаваш помощ от тях, ако се нуждаеш от нея.

3.2.133 Дори ако сте сигурни в почтеността на всички участници и в изключването на всяка съзнателна или несъзнателна измама, вие така или иначе знаете твърде малко за силите, които се изявяват на такива "сеанси", и не сте в състояние да установите истинските причини на явленията.

3.2.134 Нищо не ще се промени и ако отхвърлите всяка предварителна хипотеза, опитвайки се сами да установите какво вярно има във всичко това!

3.2.138 Дори когато се създава впечатление, че "без съмнение" става въпрос за ентелехията на живял някога на земята човек, опасността от измама от страна па лемурни същества надхвърля до такава степен всяка вероятност за истинско общуване, че следва да се отправи най-настоятелно предупреждение срещу поемането на всеки път, водещ до какъвто и да е вид "спиритически" явления.

3.2.139 Този, който ви отправя това предупреждение. познава всички възможни явления на "спиритическата" сфера от собствен, сигурен и най-богат опит.

3.2.140 Ала той познава също така оня невидим, междинен физически свят, представляващ първично присъщата жизнена стихия на "спиритическите" лъже-"духове", той умее при случай да използува тези същества и техните сили. както други използуват услугите на коня или на ловджийската хрътка, когато обстоятелствата изискват това.

3.2.142 Той встъпва в сферата на тези междинни същества със същата сигурност, с която влиза и в чисто духовните светове...

3.2.143 Не е наистина никак приятно да се доближиш до тези същества и никой, който има способността да се ползува от тях по своя воля, не би го направил без изрична необходимост, като при това той трябва винаги да надвива и чувството си на отвращение...

3.2.145 Все пак такава несъзнателна самоизмама е по-малко гибелна за вашето душевно и физическо здраве, отколкото истинското общуване с описаните тук лемурни същества, които изсмукват силите ви като пиявици, тъй като те могат да предизвикат "мнимите чудеса" на вашите "спиритически сеанси" единствено с помощта на отнетата от вас енергия.

3.2.146 Дори напълно лишеният от всякакви предразсъдъци изследовател, пристъпващ към тези явления само като наблюдател, съвсем не е защитен от силата на хищните пипала, протегнати към него откъм невидимия свят.

3.2.147 Колкото и да си мисли, че е "господар на положението", той е принуден да се лиши от своите най-съкровени сили, без дори да подозира за злоупотребата, на която става жертва от страна на приковалите интереса му невидими паразити на неговия "медиум".— —

3.2.153 Ако вие имахте навика да наблюдавате всекидневните събития в своя живот трезво, но със заострено внимание към тайнственото в тях, доста често бихте установявали, че постъпвате, както би очаквал от вас някой скъп "покойник", макар и да не сте имали и най-малкото съзнателно намерение да действате така, както "починалият би желал, ако живееше още в света на физически възприеманите явления.—

3.2.156 Наистина външните черти са заимствани от някогашното земно проявление на умрелия и дори дрехата, костюмът, празнува своето мнимо възкресение, — ала в това чучело говори живо същество, което би ви изпълнило с ужас и отвращение, ако можехте да го видите изправено до вас в истинския му, свалил всяка маска образ.— —

3.2.158 Една огромна, отчасти фантастична, отчасти псевдонаучна литература върху теорията и практиката на спиритизма продължава да се радва на трескаво заинтересувани читатели и цялата им научна ерудиция, постигната от тях в други области на познанието, не може да ги предпази тук от най-груба заблуда, — особено тогава, когато някой смъртен случай е събудил горещото, им желание отново да влязат по някакъв начин във връзка със скъпия на сърцето им "покойник"...

3.2.159 Докторската шапка далеч не е достатъчна изолация срещу хипнотичните въздействия, изхождащи от невидимия свят, и хищните пипала на невидимите физически мекотели проникват за съжаление през достопочтените академични мантии като през паяжина.

3.2.160 Поради всички тези обстоятелства моето предупреждение едва ли е излишно.

3.2.161 Целият физически и духовен Космос е едно-единно цяло, въпреки че това цяло се проявява в най-различни аспекти.

3.2.162 Истинската Реалност, стояща зад тези аспекти, и в миналото, и сега е винаги разкрита само за премалцина земни човеци.

3.2.163 Тя остава непостижима както за експеримента, така и за спекулативното мислене.

3.2.165 Съществата, изживяващи себе си във Вселената, виждат почти без изключение само отделни части от Реалното, а дори и тези части се възприемат в несъзнателно самосътворено видоизменение.

3.2.166 Така и животът след "смъртта" на физическото тяло е обусловен от една промяна на формата на възприятие.

3.2.167 Чувства се и се изживява същото онова Реално. — само че в духовна форма на възприятие, тъй като с угасването на цялостните жизнени функции на земното тяло физическите сетива не са вече годни да бъдат посредници на изживяването.

3.2.169 Още по време на земния живот тези органи са налице, всъщност единствено те са причината чрез сетивните възприятия на своето животинско тяло човекът да може да получи такива впечатления, които си остават недостъпни за изживяване и от най-високоразвитото животно, колкото и остротата на неговите физически сетива да превъзхожда тази на човека.— —

3.2.171 Който още във физически сетивния живот се е пробудил за употреба на духовните си сетива, той вижда различните, достъпни вече за него, по-нисши "светове" на единствения причинен Свят на Действителността в тяхното взаимно проникване, така че често може да му бъде трудно да направи веднага разлика, кое спада към сферите на физическите и кое към царствата на духовните сетивни светове.

3.2.172 Единствено премалцината човеци, за конто и Светът на причините:— "нещото само по себе си", се е вътрешно разкрил, усещат същевременно едничката, изначална Действителност, от която се "задейства" както всеки духовен, така и всеки физически сетивно възприеман свят.

3.2.173 Тази Прареалност е първооснова на всеки живот, без значение дали той стига по духовен или по физически начин до сетивен опит и самоизживяване! —

3.2.174 А "Човекът", — независимо дали се изживява като духовно проявена форма или пък в земно-животинско тяло, е от гледна точка на вечната Реалност:

3.2.175 Вечен живот под формата на индивидуална, съзнателна способност за изживяване.

3.2.176 Обусловен тук на земята от физически сетивния начин на възприемане, вечният живот, ограничен само в рамките на един животински образ, без съмнение много трудно може да се почувства като индивидуална форма и в същото време като средоточие на едно неизмеримо цяло: — едно Цяло, непознаващо в себе си никакви празноти и никакво разделение, макар и схващащо себе си в безброй много аспекти.—

3.2.177 Прекалено обвързаната със земята представа робува на привидността, която познава индивидуалното само като нещо отделено от останалото.

3.2.178 В духовния начин на възприемане обаче индивидуалността е вечно въплъщение вътре в неделимото Цяло: — по своята същност не разделение, а изява на собственото многоединство.

3.2.179 Онова, което във всяка от своите безбройни индивидуални самосътворени форми се.изявява в даден, единствен по рода си аспект, е винаги цялостният, неделим живот.

3.3.0 # ЗА ХРАМА НА ВЕЧНОСТТА И ЗА СВЕТА НА ДУХА

3.3.1 Ние, които тук на земята споделяме с вас този земен живот, свидетелствайки същевременно пред вас за Духа, — ние живеем наистина в свят, различен от вашия, макар че също стоим здраво стъпили на тая земя.

3.3.2 Може би ви се струва, че сме твърде далеч от вас, ала никой не би могъл да ви бъде по-близък от нас.

3.3.3 Наистина ние живеем не само във вашия свят, но и във вечния свят на чистия, субстанциален Дух, обаче и вашият свят е проникнат от вечния свят на Духа, — също както сюнгерът, растящ в морето, е пропит от морската вода...

3.3.4 Естествено вие не можете да възприемете със земни сетива чистия, субстанциален духовен свят, в който ние живеем духовно.

3.3.5 Ще трябва първо да придобиете способността да възприемате по духовен начин, ако искате да преживеете духовното!

3.3.6 Но дори и тогава ще трябва първо да се издигнете над всички по-нисши духовни светове, преди да стигнете във вътрешното царство, от което идва до вас тази вест...

3.3.8 Те виждат само нашето земно тяло, чуват земния ни глас и долавят в най-добрия случай най-външното от нашия външен земен живот.

3.3.10 Там, в недостъпната пустош на най-високата земна планина, живеят от най-дълбока древност винаги само неколцина наши братя от всяко едно поколение: — мъже. които са се извисили над всяко земнодостижимо величие и пребивават в недостъпно уединение, за да пазят винаги разчистена пътеката, която трябва да остане проходима за нас, действащите сред кипежа на всекидневието, за да можем да изпълним възложената ни задача...

3.3.11 От хилядолетия градим ние нашия духовен Храм и все продължаваме да го изграждаме, без никога да го завършим напълно.

3.3.12 Всяко столетие ни позволява да добавим нови сводове и олтари, нови стълбове и колони, — в духовно обусловен ритъм и по предначертания, мъдър план, заложен и основата на Храма.

3.3.13 Всички ваши храмове и олтари на земята са само отразени образи на този Храм от духовна субстанция.

3.3.14 Повече или по-малко ясно, — повече или по-малко изопачено, — във всички негови земни отражения се вижда какво древните майстори строители са предугадили и какво — доколкото са били истински художници — са съзрели в моменти на просветена интуиция от съразмерността и великолепието на нашия величав Храм на Вечността.—

3.3.15 Но този Храм съвсем не е някаква творба на мисълта и аз не говоря тук само със символи!

3.3.16 Той, напротив, съществува като една винаги достъпна за духовните сетива постройка от духовна субстанция, която за духовно възприемащите същества е също така твърда и солидна, както са за вас храмовете на земята и земните, извисени в небето катедрали...

3.3.18 Тук не става въпрос за видения, халюцинации или някакви други самосъздадени представни образи, нито пък за изплували на повърхността картини, породени от опита в сферите на подсъзнанието! —

3.3.20 И в духовния свят има "земи и морета", дълбоки клисури и високи планини, покрити с вечен сняг върхове и обширни, безметежни долини, изпълнени с хармонии и мир...

3.3.22 Естествено, за да се извърши физически сетивното възприемане на този комплекс от усещания, са необходими единствено физически дразнители, докато същият комплекс от усещания се възприема от духовните сетива само тогава, когато към тези дразнители присъединят своето действие и духовни енергии. — —

3.3.24 Всичко преживяно тук в духовния свят има същата реалност, каквато имат и нещата на възприемания, с физически сетива свят, но то може да стигне до съзнанието само по духовен път.

3.3.25 Освен това възприеманото по такъв начин съвсем не е отдалечено по място от физическия свят, но то не е вече подчинено на законите, действащи в света на физическите явления. —

3.3.26 Дейната воля прави в Духа да израства онова, което ни е необходимо за духовното тяло, и същата тази воля осъществява прибирането без усилия на зрелия плод.

3.3.27 Само животни няма в областите на духовния свят, за който става дума в случая, макар че и тук не липсва светът па чистите форми на животинското проявление.

3.3.28 Но всичко "животинско" у човека на земята е загубило тук своята власт върху нас по съшия начин, както и всичко враждебно, изпречващо се по земния ни път в образа на животното.

3.3.29 Онова, което ни се разкрива в Духа във форми, съответстващи по своята красота и съвършенство на формите на земните животни, няма абсолютно нищо общо с животинската природа такава, каквато тя ни се показва на земята в животински форми...

3.3.30 На земята, за да нахранят земното си тяло, хората употребяват животинско месо, някои пък го избягват, но тук, в духовно-сетивния живот, няма друга "храна" освен духовните еквиваленти на земните растителни продукти, както и на земното проявление на виното и хляба.

3.3.31 (Едва ли ще е нужно да казвам, че тук става дума за "хляб", който не се пече, и за "вино", което не "опива"...)

3.3.33 А тъй като "храната" и "питието" в духовния свят са продукти на силата на волята, то и тяхното въздействие се свежда единствено до трансформиране на същата сила в духовно-телесни елементи, така че по този начин за духовното тяло отпада необходимостта от каквото и да е отделяне, характерно за животинския организъм на земята.

3.3.36 Всеки живот във физически сетивния, както и а духовния Космос се изявява като движение.

3.3.37 А всяко движение поражда форма.

3.3.38 Тъй като всеки живот е винаги все същият единен живот, то и всяка форма е символ, отговарящ на едно и също движение във всички сфери на възприятие на Вселената. —

3.3.41 От него сте произлезли вие, за да станете форма и израз на своята воля. но онова, което ви е тласнало веднъж към индивидуално формиране, по необходимост вечно би отблъсквало и изхвърляло отново навън във Вселената всеки, който би успял да се върне в безграничния първоизвор. — —

3.3.42 Много далеч от този могъщ първоизвор са жалките фантазьори, доловили в подсъзнанието си тайния опит на най-далечни предци и отново вкусили в себе си тяхната неспособност за индивидуално самоизживяване като въображаемо "изживяване на Божеството"...

3.3.43 Най-вътрешният сияен свят на духовното-възприемане, от който идва до вас нашата вест, е по своето формираме наистина дело на всички притежаващи способността да изживяват този духовен свят, но всеки един остава творец на своето собствено изживяване.

3.3.44 В общността на волевата изява, всяка единична воля е устремена тук към едни и същи форми.

3.3.45 За себе си обаче единичната воля твори в рамките на нашата общност своя собствен живот, които от своя страна не смущава никоя друга единична воля, нито пък би могъл да бъде преживян от друга единична воля освен в резултат на взаимно проникване.

3.3.46 Но докато всички форми на духовно-сетивния свят се усещат така "реални", както и формите в света на физически сетивното възприемане, в духовния свят нашата воля не среща нито една от пречките, които я спъват и ограничават на земята.

3.3.47 Искаме ли нещо да стане, достатъчна е нашата воля и то става...

3.3.48 Единствено творческите сили на волята извикват на живот в духовния свят всичко, което е поискано от нея, също както и исканото до даден момент изчезва без всяка следа, щом Волята го отрече, така че тук могъществото на Волята стига едва ли не до "всемогъщество"...

3.3.49 Само духовният свят, искан от общата Воля на всички. постигнали описаното тук преживяване, — като резултат на общата духовно-сетивна форма на схващане, — подлежи толкова малко на изменение или унищожение, колкото и физическия сетивен свят.

3.3.50 Има обаче и други светове на духовно-сетивно възприемане: — светове на помрачено познание и на заблудена вола.

3.3.52 Неспособен да се издигне напълно съзнателно до висините на чистото познание на творческия Дух, всеки от окованите в тези вериги си създава един нисш духовно-сетивен илюзорен свят, отговарящ на представите, с които този човек е бил обвързан още на Земята, — но продуктът на неговата воля няма трайно съществуване.

3.3.53 Тъй като всеки едни иска нещо различно от останалите, то всеки непрестанно руши делото на другия.

3.3.54 Но и тези измамни светове се запазват в продължение на много хиляди години, доколкото дължат съществуването си на общи представи, лелеяни и подхранвани на земята в течение на дълго време и с голяма сила на вярата. —

3.3.55 Несъзнателните творци на тези светове обаче са непрекъснато в борба със своите противници: — с всички волеви сили, устремени към други цели.

3.3.56 Вие не подозирате колко религиозна нетърпимост, колко национални вражди и колко други раздори на земята са всъщност само реакции, предизвикани от яростни борби в измамните царства, които човекът открай време си е изграждал в нисшите сфери на духовно-сетивната форма на възприятие.— —

3.3.57 Всичко, в което сериозно се вярва или което се иска на земята създава в нисшите сфери на духовно-сетивното възприятие един "свят", отговарящ на същата тази вяра и воля, който продължава да съществува дотогава, докогато тази вяра или тази воля съществува на земята, и изпраща в тия сфери все нови и нови свои носители.

3.3.58 Всички, които се борят помежду си на земята, си остават врагове и в световете на илюзорното осъществление, създавани несъзнателно от тях в тези духовно-сетивни области, и вкопчилите се там в духовна яростна борба въздействат със своите враждебни сили обратно върху земното човечество. —

3.3.59 Това взаимодействие подхранва враждебността и омразата и тук, и там.

3.3.60 Но всички тези обособени светове, — тези духовни "крайбрежни царства", — отмират един ден, колкото и съществуването им да изглежда осигурено за еони напред!

3.3.61 Вечно се запазват в Духа само духовните формации, произлизащи от една просветлена, вечно обединена обща Воля, която не може да се промени от нищо, тъй като в нея самоутвърждаващата воля на всеки един е идентична с вечната Любов, като Праоснова на непреходното Битие...

3.3.62 Ние, които имаме вечен живот и сме сигурни в своята Вечност, — не враждуваме с никоя волева насоченост и с никоя. вяра, колкото и абсурдни или осъдителни да ни се виждат те.

3.3.63 Ние няма защо да браним своя духовен, свят от никакви врагове, защото ония, които биха могли да бъдат враждебни нам, не са в състояние да стигнат до света, в който ние живеем духовно.

3.3.64 Каквото и да са чули те за нас, — каквото и да предполагат или да мислят за нас, — те всъщност съвсем не знаят за какво свидетелстваме ние и не могат да разберат това, докато духовната им слепота не бъде излекувана...

3.3.65 Така че и тяхната враждебна нам воля се насочва винаги само към един образ, който те сами са си създали, — а съвсем не към нас самите или към нашия духовен свят. —

3.3.66 Но ние съзираме, неизмеримо дълбоко под покритите с вечен сняг върхове, които са наша обител в Духа, преходните духовни светове, създадени от робуващата на земята воля, и сме винаги готови да освободим от тях всеки, чиято воля ни позволява да го освободим.

3.3.67 Ние не можем да спасим никого, ако той не се стреми с чиста воля и с най-дълбока искреност пред самия себе си към най-възвишеното и най-светлото, на което, е способен. и не е изпълнен с непоклатима вяра в помощта на вечната Любов!

3.3.68 Доста рядко се среща воля, изявяваща се по този начин, — доста рядко е разбирането, че само изчерпването на собствените сили дава правото на помощ...

3.3.69 И все пак има такава воля и такова разбиране.

3.3.70 Наред с многобройните стигащи до нас призиви, които се оказват малодушни, самоокайвания на онези, които бягат от собствена отговорност, ние долавяме зова и на други търсещи, наистина изпълнили вече всичко зависещо от техните сили.

3.3.71 Тях само можем да освободим от сферите на обвързаните с времето илюзии!

3.3.72 Тях само можем да освободим от сферите на обвързаните с времето илюзии!

3.3.73 Това освободително дело е по-свято за нас от всяка друга наша дейност в Духа!

3.3.74 Ние не познаваме по-голяма радост от това да помогнем на някого от стремящите се да надхвърлят себе си, да се издигнат от мрак към Светлина...

3.3.75 Останалите ще трябва да извървят един път, за който няма да стане дума тук.

3.3.76 И те разбират рано или късно, че духовният им свят, илюзорно сътворен от самите тях, не е светът на трайното осъществление.

3.3.77 Горчиво и сурово тогава е тяхното прозрение и трънлива е пътеката, която единствена им обещава още да стигнат някога до Светлината.

3.3.78 Еони след еони могат да изтекат тогава, преди търсещият да достигне до първото от стъпалата, водещи нагоре към вечната Светлина, — към трайно осъществяване на неговото въжделение, — към Праосновата на неговото Битие. — —

3.3.79 Всички тези мои свидетелства биха могли спокойно да се вземат за странни бълнувания наяве на никой терзан от фантасмагориите си "мистик" и аз не упреквам никой човек на нашето време, ако той се опитва да отхвърли по този начин моите думи.

3.3.80 И все пак във ваш интерес ви съветвам да гледате на тези съобщения по-скоро като на свидетелството на човек, имащ какво да ви каже за далечни страни, с които вие още не сте имали възможност сами да се запознаете.

3.3.81 Някои от вас ще изпитат може би недоволство от обстоятелството, че тук те чуват нещо различно от съобщенията на ония, които в своята заблуда твърдят, че са встъпвали с будно вътрешно съзнание в сферите на духовните светове.

3.3.82 В случая трябва да се има предвид, че при особено предразположение и след известно школуване за някои хора е наистина възможно да встъпят в най-нисшите и най-външни райони на неизмеримото царство ма духовно-сетивното възприемане, но никой не може да стигне до кристално светлото най-вътрешно царство на субстанциалния Дух, ако не е едни от призваните пазители на скритото духовно "наследство" на земното човечество.

3.3.83 Но и малцината, в чиито ръце е поверено това наследство и които още от рождение са призвани за негови пазители, е трябвало винаги да придобият първо под високо ръководство значително духовно познание и практическо умение, преди да стане възможно след дългогодишни изпитания да бъдат най-после признати за истински "проверени"...

3.3.86 Истински автентична вест от нашия свят в духовната Вселена се среща по-рядко, отколкото бихте могли да предположите!

3.3.87 Онези, до които е стигала такава вест, са я пазили най-често в дълбока тайна, страхувайки се, че ще извършат светотатство, ако разкрият осенилото ги откровение пред всички.

3.3.88 Автентичната вест е изхождала винаги само от нас — малцината, които единствени са били в състояние да я дадат.

3.3.89 Но тези разкрития са били винаги правени тайно и само пред отделни хора, които денонощно са полагали усилия да постигнат просветление.

3.3.90 Твърде бедна обаче е оставала жътвата при този начин на засяване на семето, затова сега ние разкриваме пред цял свят всичко онова от нашия опит, което може да се изрази с човешки думи.

3.3.91 Аз не излизам пред вас с претенцията да ми се оказва по-голямо доверие, отколкото това е общоприето между почтени хора.

3.3.92 Вестта, които ви нося тук с моето слово, изхожда от моята вечна духовна същност и аз свидетелствам за един духовен свят, в които живея със своите братя в Духа, споделяйки същевременно с вас и живота на тази земя, подчинен на всички земни изисквания и много далеч от желанието да се изплъзна от тях.

3.3.93 Освен това аз не свидетелствам само за своя собствен опит, а пиша всяка своя дума и в непрестанно духовно съгласие с опита на ония, които са ми братя в Духа като съединени с мен жреци в Храма на Вечността.

3.3.94 Нека всеки, който чете тия думи, остави напълно настрана външната личност на техния автор и се запита единствено в своето сърце дали там среща отзвук на даденото в тези книги!

3.3.95 Съгласието на сърцето се долавя твърде слабо в началото, докато читателят живее още с мисли и представи, повлияни от нисшите гранични царства на духовно-сетивното възприятие.

3.3.96 Колкото по високо се е издигнал вече той над тази зона на влияние, толкова по-ясно ще почувства дълбоко в себе истината на моите думи.

3.3.97 Който обаче участва, макар и без да съзнава това, в създаването на нисшите светове от духовно-сетивната погранична област и поради това е във властта на обратното въздействие на сътворените от самия него образни представи, едва ли ще почувства някакъв стремеж да се освободи от своята самопричинена обвързаност.

3.3.98 Също така и всички, които смятат царството на абстрактното мислене за царство на Духа, само биха се усмихнали на твърдението, че съществува един духовен свят на вечно Осъществление, имащ толкова общи елементи със света на физическото проявление.

3.3.99 Разбирането, че всеки свят на физически сетивните явления е формиран както в най голямото, така и в най-дребното по модела на духовно сетивните проявени светове изглежда твърде трудно постижимо...

3.3.100 Така мнозина се мислят в правото си да отнесат без проверка всичко, казано от мен за тези неща. към света на вълшебните приказки и на илюзорните човешки мечти.

3.3.101 И все пак с такава погрешна преценка не може да се измени абсолютно нищо в съществуващата структура на Действителността.—

3.3.102 Ако убеждението, че духовната Реалност трябвало да може да се изведе чрез механизма на логически правилното мислене, не беше хилядолетно суеверие, то възвестената тук чрез мен Реалност щеше отдавна вече да бъде разгадана и извисена над всяко по-нататъшно съмнение!

3.3.103 Далеч по-близо до истината достигат вероученията на древните религиозни системи, защото в тяхното символно богатство и до ден днешен се е запазило много нещо, носещо ясния белег за съществуването на истински осъзнати в отвъдния свят човеци.

3.3.104 Който днес умее още да тълкува символния език на тези учения, не чува от мене нищо ново, когато го уча, че няма друго истински вечно "блаженство" за нетленния човешки дух освен в най-вътрешния сияен свят на Духа с неговото безкрайно богатство на форми и прасимволи, — с неговите безкрайни възможности за осъществление на най-високите и най-чисти стремежи...

3.3.105 Който днес умее още да тълкува символния език на тези учения, не чува от мене нищо ново, когато го уча, че няма друго истински вечно "блаженство" за нетленния човешки дух освен в най-вътрешния сияен свят на Духа с неговото безкрайно богатство на форми и прасимволи, — с неговите безкрайни възможности за осъществление на най-високите и най-чисти стремежи...

3.3.107 Съвсем не сред най-лошите са тези, които по уж добре обосновани причини смятат смъртта на физическото тяло за равносилна на окончателно унищожаване на съзнанието, — но те трудно могат да бъдат откъснати от своята заблуда, понеже външната привидност ги държи в тесни окови и ги кара да възприемат неоспоримия факт на земната тленност като доказателство, валидно и в една сфера, подчиняваща се на съвсем различни закони...

3.3.108 Безспорно, достъпният за земните сетива човек изчезва завинаги със смъртта на своето земно тяло!

3.3.109 Онова, което остава, е самоформиралата се вечна воля, такава, каквато до смъртта на тялото е намерила израз във него и чрез неговите сили, както и самопознаващото се в тази волева форма съзнание, такова, каквото се е усещало и сетивно в последните мигове на несмутено възприемане в тялото.

3.3.111 Ала с основание разумът се противопоставя на предположението, че тази воля, или самосъзнанието, обусловено от постигнатата форма на волята, се извисявали в някакво състояние на "вечно блаженство" или пък потъвали във "вечни мъки” веднага след смъртта на земното тяло.

3.3.113 Настъпва само една смяна на начина на възприятие и съзнанието на вечната воля, освободено от земния начин на възприемане става способно сега да възприема със сетивните органи на духовното си тяло, което единствено е било за него източник на духовен опит още през земния живот, все едно колко богат или колко ограничен с бил този опит.

3.3.114 А какво се възприема на първо време, след като съзнанието загуби физическите си сетивни органи, вече описах обстойно в първата глава на тази книга.

3.3.115 Начинът на възприемане въпреки всички разновидности, които обхваща, е един и същи както в най-нисшите от световете, достъпни вече само по духовно-сетивен път, така и в най-възвишения, най-вътрешен свят на Духа,

3.3.116 Различни са само възприеманите образи, — различна е яснотата на индивидуалното познание вътре в сферата на възприемане.

3.3.117 Колкото по-високо е това познание, толкова по-ясно вечната Воля, добила вече кристалнобистра форма, се самосъзнава като творец на проявените форми от духовна субстанция, - толкова по-сияйно се разкрива на съзнанието вечната Реалност, носителка на всяка форма на съществуване.

3.3.118 Към "безформеното" се стреми само неясно очертаната, несигурна още в себе си Воля. —

3.3.119 А избистрената, укрепнала, в своята стегната форма вечна Воля, която обхваща в себе си порядъка, изразен в мярка и число, води на всяко стъпало на своята изява по необходимост към изграждаме на проявени форми, и най-висше щастие за нея е доизграждането на нейното собствено творение до заложеното в него съвършенство...

3.3.121 Затова възпитанието на волята, чрез използуване на присъщите и формиращи импулси, е първата и най-необходима духовна школа и представлява първата крачка по Пътя. водещ към вечния свят в лоното на Духа.

3.3.122 Ние се намираме по-близо до вас. отколкото предполагате. - ние сме при вас, където и да се намирате, защото онова, което във вас е от Духа. има своето вечно битие в разкрития за нас духовен свят, въпреки че вие още не сте в състояние да почувствате идентичността си с тази ваша вечна духовна същност.

3.3.123 До изживяване на тази идентичност ще можете да стигнете едва след като вашата вечна духовна Воля постигне своето чисто и кристално ясно съвършенство в ред и хармония.

3.3.124 Само който непрестанно полага усилия да се измъкне от блуждаенето в мъглата на мътните изпарения, извиращи от погрешните представи за Духа, ще може никога да постигне онази избистреност на духовната Светлина, която е наше жизнено дихание.—

3.3.128 Който не може да "повярва”, че ще постигне някога тази цел, няма естествено да положи големите усилия, необходими за извървяване на пътя, а който се плаши от тези усилия, не може по никой начин да стигне още тук на земята до сигурно "знание”!

3.3.129 А такова "знание" вие можете да получите, макар и да не постигнете още през земния си живот способността свободно да се изживявате в най-високите сфери на Духа.

3.3.130 И който е придобил "знание" за нещата на Духа. той наистина е постигнал повече, отколкото ако беше овладял цялата наука на земята...

3.3.131 В нас той ще познае себе си, а съединен с нас, царството на Светлината ще му стане вечна обител!

3.3.132 Съвсем не бива обаче да се смята, че духовното знание е достъпно само за ония, които самонадеяно се мислят за извисени над всяка светска "школска мъдрост"!

3.3.133 Наистина духовното познание не може да се придобие чрез умозаключения, но то може да помогне да се разкрият за разума доста нови неща...

3.3.134 Познанието в Духа не се постига по същия начин, както светската ученост, но, от друга страна, и разсъдъчното познание за земните взаимозависимости е постижимо единствено чрез дейността на разума.

3.3.135 Познанието, постигнато от земния разум въз основа на земно-сетивните възприятия, не може никога да бъде обект на духовно-сетивно изучаване и никога не може да съществува противоречие между двата вида познание, освен ако не възникне поради недостатъчна познавателна способност.

3.3.136 Едва там, където свършва всичко "мисловно", става възможно познанието по духовен път: — отвъд всяка земно-човешка наука!

3.4.0 # ЕДИНСТВЕНО РЕАЛНОТО

3.4.1 Ти си започнал може би да предугаждаш вече нещо от тайната на вечно зачеващия, вечно раждащ Свят на причините, който се проявява във всички сфери на възприемане като безкрайно изобилие от явления...

3.4.2 Или пък вътрешното ти чувство е все още доста притъпено, защото не си имал навика да го изостряш?

3.4.3 Тогава едва ли предчувстваш нещо за мистерията, която моите думи идват да ти разбулят, или пък тълкуваш думите ми не както трябва? —

3.4.6 Сега ти вече многократно чу, че между твоя свят на физически сетивното възприятие и света на Духа има само една преграда, разделяща два различни типа възприемателна способност.

3.4.7 Аз нарочно се повтарях често, а и занапред ще трябва да се повтарям, за да проникне тази основна истина колкото може по-дълбоко в твоето съзнание.

3.4.8 Така и тук съм принуден да ти напомня, че Реалното си остава все едно и също и първопричинно, независимо от най-разнообразните начини, по които бива възприемано в световете на физическите или на духовните явления.

3.4.10 Но да проникне до самото него е абсолютно невъзможно и за най-изтънчената и остроумна философска спекулация.

3.4.11 То може да се схване единствено чрез практически опит, а само изпитаните Майстори на прадревното скрито познание са действително способни на такъв практически опит.

3.4.12 Те единствени могат също така да насочат своите избрани, родени за това приемници, към придобиване на този практически опит.

3.4.13 Кой друг тогава, ако не ние, би могъл, поне до колкото позволяват това думите на един човешки език. да ти посочи тук на земята единствено Реалното, което е първопричина на всяко едно явление?!

3.4.14 Аз искам да се опитам да го сторя, — но при това начинание съм принуден да потърся настойчиво помощта на твоето собствено най-вътрешно чувство, понеже ти ще вникнеш в истината само ако онова, което в теб е от Духа, съумее да се съедини със словото-на моето учение.

3.4.15 Очите ти са все още заслепени от блясъка на една преходна светлина, която наистина може да заслепи окото!

3.4.17 Твоето око трябва да стане свободно, така че да може да вижда онова, което иска да вижда, и да не е вече принудено да съзира само онова, което единствено възприемат голямото мнозинство от хората. —

3.4.18 Твоето око трябва да се научи да вижда навътре така, както досега е виждало само навън!

3.4.21 Магически нишки са втъкани и в този външен, физически сетивен свят и ако ти с постоянство се стремиш да се научиш да виждаш навътре, скоро ще можеш да различаваш сетивната форма на този външен свят от онази причинна същност. която се проявява в нея.

3.4.22 Ти ще направиш изненадващото откритие че единствено Реалното във всеки проявен свят се долавя и във физически сетивните явления като скрити духовни сили на Прабитието, които наистина доста често са били усещани от хората, но въпреки това мнозина ги отричат, защото не знаят от свой опит нищо за тях...

3.4.23 Който е успял да придобие такъв опит, не може вече да бъде подведен от никакви съмнения на другите и неговото собствено преживяване ще го предпази да отъждествява тези сили с ония, които произлизат от невидимата област на физическата природа, макар че обикновено и в двата случая се говори за "мистични", "свръхестествени" или пък "окултни" сили.

3.4.24 Целият физически сетивен свят, който те заобикаля, включително твоето собствено тяло, е изграден върху действието на скритите за земните сетива духовни сили на Прабитието и всички духовни светове са по същия начин проявена форма на тези първопричинни сили.

3.4.25 Различният начин на възприемане е този, който кара да се възприема действието на тези сили било като физически, било като духовен "свят".

3.4.28 Чрез тези дадени ти тук сетива, се определя точно твоето схващане и твоето опознаване на земната действителност и ти не възприемаш като реално нищо друго освен онова, което те ти позволяват да възприемеш.

3.4.29 Но понеже ти сам си "част" от вечната Действителност, също както водната капка в морето е част от морето, то и ти носиш потенциално в себе си всички възможности, присъщи на вечната Действителност, както капката в морето е носител на всички свойства на морската вода.

3.4.30 Тъкмо затова си способен да възприемаш не само чрез сетивните органи на физическия си организъм, защото самият ти си от духовно естество и вечен притежател на своя духовен организъм.

3.4.31 В духовния си организъм ти притежаваш други сетивни органи, които досега още не познаваш и които, откъм духовната страна отговарят напълно на твоите физически сетивни органи тук в земното тяло.

3.4.33 За да ме разбереш по-лесно, разгледай като пример поведението на човек, намиращ се в състояние на хипноза.

3.4.34 Той вижда, чува и усеща всичко, което ти му внушаваш да вижда, да чува или да усеща, и за него то наистина съществува.

3.4.35 Може да си твърдо убеден, че той е жертва на една предизвикана по твоя воля заблуда, — но ти си оня. който се заблуждава в това свое убеждение!

3.4.36 Ти само си освободил за късо време хипнотизирания от принудата да вярва единствено на своите физически сетива и сега той вижда, чува и усеща временно, когато ти му заповядаш, също и с духовните си сетива и чрез тях става творец на онова, което му се нарежда да възприеме.

3.4.37 Не ти му показваш вижданото от него, и той не вижда нищо от всеобщо видимото за всички, които възприемат в духовните проявени светове.

3.4.38 Ти само насочваш неговата пластична фантазия и тъй като при потиснати функции на физическите си сетива , неговата воля изгражда временно в духовна субстанция еквивалентите на представните образи, извикани у него под твоя подбуда.

3.4.39 Не дървената пръчка, с която докосваш неговата ръка, внушавайки му, че става въпрос за нажежено желязо. — причинява мехура от изгаряне, появил се мигновено на ръката му, — предизвикала го е духовносетивната проявени форма на нажежена желязна пръчка, а тя е могла да предизвика такъв ефект, защото е била изградена върху изявата на скритите сили, които са единствено Реалното във всяко явление. —

3.4.40 Нито за миг хипнотизираният не ще се усъмни в обективността на своето собствено творение и ако ти му заповядаш да си спомни за своите преживявания и след пробуждането си, в будно състояние за него ще е трудно да повярва, че преживяванията му не са станали във физическия сетивен свят.

3.4.41 А той е могъл да преживее всичко така интензивно, защото преживяването му е почивало върху изявата на онази една и съща Реалност, която е в основата и на познатия му физически проявен свят. —

3.4.42 Макар че хипнозата бе спомената тук само за да улесни твоето разбиране и при все че откриващите се чрез ней духовно - сетивни области остават съвсем ограничени и повърхностни, този пример може все пак да ти покаже, че твоята сегашна физически сетивна способност за възприемане далеч не е единствено възможната.

3.4.44 Веднага щом съумеем да обърнем насоката на нашата вечна Воля, устремена временно към физическото, ние ще опознаем други видове възприятия и присъщите на тях закони. —

3.4.45 По време на физическото съществуване на земята това наистина се удава на твърде малко хора, — но то става необходимост за всеки, щом смъртта на земното тяло лиши волевото му съзнание от дотогавашните сетивни органи.

3.4.48 Ние не можем също така да приемем онзи, който не е изоставил всичките си себелюбиви желания, защото самото му присъствие в заобикалящата ни духовна сфера би било вече равносилно на нейното сгромолясвано в безредие и хаос, — при условие че такъв човек би имал възможността да се издигне до най-извисения сияен свят в Духа.

3.4.49 Може би ще разбереш сега защо подчертавах, че тук ние всички сме с една Воля, чиято целенасоченост не се поддава на отклоняване.

3.4.50 В духовните сфери ние сме станали суверенни повелители на единствено Реалното,- чрез споеното с него единство на нашата Воля, в която всяка единична воля осъзнава себе си само като всеобща....

3.4.51 Така ние сме станали просветени строители на най-възвишения и най-чист проявен свят в Духа.

3.4.54 Това, което на земята и във всекидневната реч се нарича "воля", е само едно желание, едно щение или израз на някаква склонност, обусловени от дейността на мозъка.

3.4.55 Ако истинската вечна Воля на земния човек следваше желанието, то всяко желание и всяка прищявка щяха да се изпълняват.

3.4.56 Това обаче, както всеки знае, не се случва и ние можем наистина да сме благодарим на Небето, че зад всяко тукашно желание не стои и Волята...

3.4.57 На земята нашата вечна Воля се изявява само в рамките, наложени и от избрания физически начин на възприемане, макар че желанията са склонни твърде често и твърде охотно да надхвърлят тези ограничения.

3.4.58 Едва в Духа, — в другата форма на възприятие,- нашата Воля може да вземе и друга насока.

3.4.61 Това би било равносилно на възможността отърсилите се най-после от хипнозата на принудителния физически начин на схващане да станат отново негова жертва. —

3.4.64 Вместо това те разполагат с високоразвити сетивни органи в своите физически тела, обикновено невидими за земния човек, — сетивни органи, които наистина са от физически тип и реализират само "отсамния" начин на възприемане, но превъзхождат неимоверно всички физически сетивни функции на земния човек.

3.4.65 Към това трябва да се добави още, че тези същества са надарени и със сетива, каквито земният човек не притежава и които той само се опитва да замести — доколкото е възможно — с помощта на механични апарати.

3.4.66 Невидимите за земното човешко око същества. за които става дума тук, макар че някои земни животни ги възприемат много ясно. — са в състояние за кратко време и използувайки човешки сили, да приемат форми, по необходимост достъпни и за човешките физически сетива.

3.4.69 Става всъщност въпрос за създания, които са така близкостоящи до човешкия невидим физически организъм, както земният животински свят до външния физически човек.

3.4.70 Естествено присъщият район на действие на тези същества се намира във вътрешните области на организираното изграждане на физическия свят.

3.4.72 Наименованието "природни духове" не бива обаче да бъде причина да се забравя, че става въпрос за физически сетивни същества, за които духовната страна на света на причините е не само недостъпна, но и изобщо не съществува за тяхното съзнание...

3.4.73 Само незнанието на тези природно дадени взаимозависимости може донякъде да извини поведението на ония. които предполагат или дори вярват, че на спиритически сеанси могат да влязат във връзка със същества от духовния свят.

3.4.74 Възможно е наистина чисто духовни същества , в това число и умрели човеци, да въздействат при определени обстоятелства върху способността ти да виждаш и да чуваш, но тогава ти ги виждаш и чуваш с духовните си сетива, макар и да ти се струва, че виждаш с физическите си очи чуваш с физическия си слух.

3.4.75 Никога обаче истински духовни същества не биха предизвикали каквито и да е явления. породени от действието на физически сили! —

3.4.78 Получиш ли истинско духовно преживяване, без да си го търсил, приеми го с благоговение и запази в сърцето си онова, което ти е било дадено да почувстваш!

3.4.79 Глупаво би било обаче да търсиш такива преживявания, защото е необходима много високоразвита критическа способност, за да може да се направи сигурна разлика между истински възприятия на духовните сетива и релефни халюцинации, а ти една ли би пожелал да видиш някой "дух", за когото не можеш да знаеш дали не е изграден от самия тебе образ, действащ под никоя чужда маска.

3.4.80 Случаите на истинско духовно-сетивно възприятие са така изключително редки, че да се вярва в действително въздействие на духовните сфери може едва тогава. когато и най-заострената критичност изключи при всички обстоятелства възможността за халюцинации.

3.4.81 Но до такава способност да се преценява се стига само чрез богат опит и със сигурност могат да съдят тук единствено хора, чиито духовни сетива са вече трайно пробудени.

3.4.83 "Ясновидецът" може да възприема само неща от физическия свят, отдалечени от него в пространството или във времето, — понякога включително и от невидимата област на този свят, заедно с живеещите в нея лемурни същества, които му се струват тогава като "духове".

3.4.84 Дори ако някой "ясновидец\*' с дал най — поразителни доказателства за своята способност да вижда надалеч, в миналото или в бъдещето, във всички случаи става всъщност въпрос единствено за виждане в рамките на физически сетивно познаваемия проявен свят.

3.4.85 Когато вярва, че е съзрял духовни неща, той съобщава или за невидимата част на физическия свят, или пък за образи, породени от неговата собствена пластична фантазия. при което чистосърдечно приема всичко видяно като обективно свидетелство за света на духовете.

3.4.86 Видяното от него тогава носи винаги ясния печат на предразсъдъците и мненията, в чиято власт се намира той във всекидневния си живот тук на земята.

3.4.89 Органът на "ясновидството" обаче не е нищо друго освен един рудиментарен физически сетивен орган от първите дни на човечеството на тази земя.

3.4.94 На първо място, царството на физически сетивния начин на схващане, тоест физическия свят.

3.4.95 След това, царството на духовно-сетивното схващане, или света на Духа.

3.4.96 И трето, царството на скритите сили на Прабитието, творящи всяка причина: - единствено Реалното, върху чиято изява са изградени всички форми на схващане и съответстващите им проявени светове както откъм духовната, така и откъм физическата страна на Космоса.

3.4.98 Веднъж кристализирали в даден човешки живот във временно организирана структура, те приемат, така да се каже, индивидуалното "обагряне" на този човек и се обуславят от изявяващата се в него вечна Воля за всички бъдни времена, така че са принудени занапред да следват веднъж получения импулс до пълното му осъществяване.

3.4.99 Ако това осъществяване не може да настъпи през земния живот на Човека, излъчил въпросния импулс, устремените вече в определено направление "душевни сили" се изявяват все отново и отново в други човешки животи, докато постигнат най-после осъществяване, като се слеят с волята, проявяваща се у даден човек, до пълно единение с нея.

3.4.101 Всъщност обаче такова превъплъщение, — тоест повторно изпадане в самохипнозата на физически сетивния начин на възприятие,-е възможно само при хора, умъртвили съзнателно и нарочно собственото си тяло (което съвсем не е дело на вечната Воля. а е винаги само развихряне на желанието!- -). освен това: при деца. умрели, преди вечната им Воля да е намерила осъществление на своя импулс към физически сетивен опит, и трето: при хора, у които импулсът към такъв опит е хипертрофично изроден, така че дори смъртта успява да прекъсне самохипнозата само за късо време.

3.4.102 Учението за прераждането отговаря следователно толкова малко на нормалния ход на събитията, колкото и самоумъртвяването или смъртта в ранна детска възраст могат да бъдат разглеждани като отреден на всички хора начин за завършване на земния живот...

3.4.104 Чувството, че си живял преди на земята като друга, различна от теб индивидуалност, е винаги и с пълна сигурност една заблуда, защото в посочените три особени случая, единствено позволяващи неколкократно завръщане в земно тяло, и в новото въплъщение се запазва същата индивидуалност, готова да изживее себе си в земно съществуване.

3.4.107 Заблуждението на такъв човек, че самият той е бил някога оня, от когото произлизат тези образни възпоменания за собствени преживявания, е наистина твърде лесно обяснимо, но то винаги е плод на доста повърхностен опит.

3.4.108 Всеки отделен човек е еднократна и единствена по рода си еманация на Праволята, — произлязла от вечното "неоформено море на Божеството", за да постигне своето индивидуално съвършенство на формата, различно от това на всички други съеманации.

3.4.109 Който се е родил на земята и е принуден сега да търпи трудностите, нуждите и болките, неразделно свързани със съществуването в животинското тяло, сам си е сътворил тази съдба, понеже заради съществуването в това физически сетивно проявление той сам е прекъснал пътя си към усъвършенстването на своята форма в Духа.

3.4.110 По необходимост той трябва рано или късно да се върне към първоначалната си насоченост, за да се устреми отново към постигане на своята съвършена духовна форма.

3.4.111 Колкото по-скоро разбере той още през земния си живот за този единствен начин на спасение, толкова по-голям подтик ще получи от своя земен живот за по-нататъшния си път към усъвършенстване — толкова по-лесно ще му бъде още тук на земята да отстрани пречките, които могат да се превърнат в тежки препятствия по този духовен път. —

3.4.113 Така както във физически сетивно възприемания свят действа наистина един и същ начин на възприемане, но въпреки това светът на мравката или този на птицата се различава много съществено от твоя, така и между световете на съществата, възприемащи по духовно -сетивен път, също има многобройни различия.

3.4.114 Има безброй духовни светове, също както има и безброй светове на физически сетивното проявление!

3.4.115 Висше съвършенство на формата, индивидуализираната вечна Воля постига обаче едва тогава, когато съумее да съедини, без всякаква следа от отклонение, своята индивидуална насоченост на волята с вездесъщата Воля в най-вътрешното царство на Духа и царството на причинопораждащите вечни сили на Битието: - в сияйния свят на единствено Реалното...

3.4.116 Над него за човешкия дух не съществува нищо, защото този най-възвишен от всички светове е както временно и пространствено, така и по своите възможности за осъществление безкраен.

3.4.118 Онова, което се опитах да ти изясня в тези три глави. включва в себе си всичко, което човекът на земята може да схване по време на този земен живот от най-съкровената мистерия на своето съществуване както тук, така и в другия свят, очакващ го след земната смърт.

3.4.120 Ти не бива обаче да приемеш някакъв "светоглед" само защото и други са повярвали в него, тъй като твоята душа няма да намери покой дотогава, до като не познае отново себе си, - като самопроявление на единствено Реалното.

3.5.0 # КАКВО ДА СЕ ПРАВИ?

3.5.1 В трите книги: „за живия Бог“, „ за отвъдния свят“ и „за Човека", аз дадох първото изчерпателно описание на вътрешния път, по който трябва да тръгне всеки, взел наистина присърце задачата да постигне в себе си своята духовна същност.

3.5.2 Аз показах какво тръгналият по този път трябва да прави и какво да избягва.

3.5.6 Повечето от тези страстни любители на въпросите са попадали преди, по следваните от тях пътища, в лабиринта на модерната "теософска" или "окултна" литература и са се измъкнали от него само благодарение на здравите си инстинкти, макар и с цената на немалко усилия.

3.5.7 Все пак това лутане е било донякъде полезно за търсещите, защото няма такова заблуждение, което да не може да изведе, макар и по обиколни пътища, в крайна сметка до истината.

3.5.9 Така и скитането из лабиринта на "теософски". "антропософски" или "окултни" учения не е било съвсем без полза за никого от ония, които в крайна сметка са се освободили от него.

3.5.10 У мнозина това търсене опипом е затвърдило убеждението, че зад всички заблуди на чутите учения трябва все пак да се крие някаква истина.

3.5.13 Колкото верни са първите две допускания, толкова погрешно, разбира се. е последното споменато тук убеждение!

3.5.14 Но безсъвестни шарлатани и обиграни ловци на души използуват това убеждение, давайки на своите ученици всякакви, повече или по-малко съмнителни указания от древни мистични писания, при което тези "езотерични" учители най-често сами не подозират какви последици може да има стриктното спазване на такива предписания.

3.5.16 Някои "езотерични" учители са просто роби на своята суетност, когато предават на другите указания за въображаемо "разкриване на вътрешни сетива", изровени от тях в някой древен пергаментов свитък и разкриващи не нещо друго, а само мрачните плесенясали гробници, в които процъфтява една активна изява на спиритически медиумни способности, чието култивиране с пълно основание би следвало да се предостави на някой азиатски фокусници.

3.5.17 Съвсем не е нужно господин "езотеричният" учител сам да вярва в действителността на своите указания.

3.5.21 И най-кристално чистият порив към познание на истината завършва в заблуда, ако търсачът на истина е обвързан от предразсъдъци!

3.5.23 А ако неговият "метод" позволява да се постигне и споменатото развитие на медиумни способности, той е спечелил играта и кога го с тайнствени недомлъвки заразправя, че бил превъплъщение на никой от възвишените мъдреци от древността, думите му се вземат за чиста монета.

3.5.26 Ако разкриването, макар и с недомлъвки, на въпросните опасни пътища не беше неизкупимо престъпление, едно указание би могло да доведе евентуално до изясняване на немалко проблеми, оставащи засега неразрешими със средствата на каквито и да е психологически експерименти и метафизични изследвания.

3.5.27 Но въпреки цялата си искрена готовност да окажа тази услуга на науката аз не съм в състояние да сторя това. и то не само поради посочените вече причини, както и поради задължението, което, подобно на всички мои духовни "Братя", ме обвързва сега и навеки, но и заради това, че тук стана въпрос за една област, правомерното встъпване в която изисква от човека нещо повече от едно "научноизследователско усърдие"...

3.5.28 Едва ли ще е необходимо да подчертавам. че тук става дума за нещо различно от отдавна вече добре познатите упражнения на "хатха-йога" и от свързаните с тях "методи" , за правене на някои факирски чудеса!

3.5.29 Но дори и да не бях обвързан от никакви задължения, аз пак не бих се решил да разбуля пазеното по такива основателни причини в тайна, защото много добре зная до какви злосторства от страна на жадните за власт хора би довело това.

3.5.30 А мен съвсем не ме блазни съдбата на Прометей, която неминуемо би ме сполетяла, ако пожелаех да стана безотговорен причинител на такива беди.

3.5.32 Както всички изкуства, почиващи на възможността за използването на високопотенциални, непознати за широкия кръг хора психофизически сили, така и ония, за които се говори тук, нямат абсолютно нищо общо с пробуждането и развитието на вечния духовен Човек.

3.5.33 За неговото пробуждане и развитие на първо място е необходима една постоянно подържана нагласа на цялото мислене и чувстване, на цялата земна воля, в посока към поставената цел.

3.5.34 Целият земен човек трябва със собствени сили първо сам постепенно да се преобрази изцяло, преди да може да му бъде оказана духовна помощ.

3.5.35 Ползата е малка или никаква, ако тази нагласа се възприема само от на време, както някой благочестив енориаш по навик посвещава един ден седмично на своя бог...

3.5.36 Всяка минута от по-нататъшния живот, всяка постъпка във всекидневието, всяка изплуваща мисъл, всяко желание и всеки импулс на земната, обусловена от мозъка воля трябва да се постави занапред под формиращото въздействие на тази необходима нагласа. за да може човекът, тръгнал веднъж по този път. да постигне истински, а не само въображаеми успехи.

3.5.38 Всяко средство, което може да се препоръча в това отношение, има за цел единствено да поддържа новата нагласа на всички помисли и импулси будна в съзнанието, така че тя нито за миг вече да не може да бъде забравена.

3.5.40 Тогава в укрепналия по такъв начин човек се създава един силов център, чието действие все повече се разраства, за да установи накрай духовна връзка с всички подобни силови центрове тук на земята, достигнали вече пълна зрелост, без за това да е необходим някакъв специален акт на волята.

3.5.41 Веднага щом тази връзка стане възможна. търсещият получава духовната помощ на ония. които вече са намерили и които не познават по-висш дълг от този да помагат навсякъде където тяхната духовна помощ може да бъде приета, независимо дали може да бъде съзнателно почувствана или още не.

3.5.43 Въздействията от царството на субстанциалния Дух могат да се преживеят единствено чрез вътрешно вникване. Те никога не могат да станат обект на мисловно определение от страна на външни научни изследвания, защото тук стана дума за нещо живо, което се отдръпва веднага щом бъде направен и най-малкият опит да бъде докоснато. —

3.5.44 Но не бива да мислиш, че можеш изведнъж да се превърнеш в такъв "приемателен апарат"!

3.5.45 Който иска да бъде приет на обучение при вечните Помагачи, сам трябва да надене работната престилка на търпението...

3.5.46 Дори и най-интензивната земна воля ,- която като прост продукт на мозъчни функции трябва много точно да бъде разграничавана от субстанциалната вечна Воля. изявяваща се в човешкия Дух, — не е в състояние да ускори развитието на духовните приемателни органи.

3.5.50 Това обаче не означава, че той не бива да се отдава в периодически повтаряща се последователност на даден особен вид духовно вглъбяване, ако е установил, че и поведението му във всекидневния живот черпи от него желаното укрепване на нагласата към Духовното.

3.5.51 Щом търсещият встъпи в достатъчно развит контакт със своите духовни помагачи, неговите сили се подлагат първо на един вид изпитание и в зависимост от изхода на това изпитание се "настройва" по-нататъшното духовно въздействие върху него.

3.5.52 Скалата на възможните духовни облъчвания започва с простото укрепване на собствените сили на търсещия и стига до лично духовно ръководене.

3.5.54 Намерението на "Майстора" да направи някои живи в него духовни процеси осезаеми за своя ученик е достатъчно, за да може ученикът да възприеме тия процеси така, сякаш те стават у самия него, макар и да знае с абсолютна сигурност по какъв начин се осъществява това съпреживяване.

3.5.56 Постепенно ученикът става достатъчно зрял, за да може самостоятелно да постигне съединението с Прасветлината.

3.5.57 Стигнал до тази цел, той осъзнава не само своята собствена духовна и вечно неразрушима индивидуалност, но преживява в себе си едновременно и съзнанието на всички индивидуалности в Духа, намерили някога израз в дадено човешко съзнание...

3.5.58 Така усъвършенстваният се усеща слят с всички, които по същия начин са постигнали съвършенство, в една нова за него общност на съзнанието, несравнима с нищо познато на земята.

3.5.59 Неговото собствено индивидуално съзнание се корени приютено в това общо съзнание.

3.5.60 Никога обаче индивидуалното съзнание на усъвършенствания не може да се "разтвори" в общото съзнание.

3.5.61 Отделният индивид живее в тази слятост навеки живота на Цялото, проникващ във всички други индивидуалности на това Цяло и сам проникван от тях, без никоя от така слетите индивидуализации на Духа да може да загуби своето собствено, определено от самата нея, битие.

3.5.62 Абсолютна сигурност в по-нататъшното съществуване на човешкото съзнание, което отвъд смъртта на земното тяло изживява вечно себе си в духовен начин на възприемане, може естествено да има само за малцината, постигнали посочената тук цел още през земния си живот.

3.5.63 За всички други остават само предположенията или утехата на една вяра, — освен ако не предпочетат да се доверят на съобщенията на малцината свои ближни, познали от собствен опит още през земните си дни и "живота след смъртта".

3.5.64 Правдивите свидетелства на хора, които са постигнали тази цел действително, а не само в опиянението на екстаза или в плен на някакъв вид хипноза, могат много ясно да бъдат разграничени от страна на една непредвзета, необвързана с предразсъдъци критика, от баснословните съчинителства на объркани мечтатели или на ентусиазирани фантазьори.

3.5.65 У всички народи могат да се намерят правдиви свидетелства на осъзнатите в отвъдния свят и във всички епохи са живели отделни хора, които са били в състояние да дадат достоверни сведения за живота в Духа.

3.5.66 Дрехата, забулваща такова едно съобщение, може да бъде скроена по модата на своето време и да носи баграта на единствено признатата по това време вяра, — но които не се задоволява тук само с привидността, той във всички тези одежди ще разпознае винаги Човека и най-дълбокото човешко преживяване: — единението с Първоизвора на всяко Битие във Вечността и на всяко проявено съществуване във всички сфери на пространството и времето.

3.5.69 Макар и да съм принуден, — за да бъда разбран поне от ония. които са в най-голяма опасност, — да се позовавам на вече познатото, а понякога и на терминологията на Ориента, добила широка популярност чрез писанията на "теософите", по -задълбоченият читател скоро ще установи, че аз говоря за неща, за които досега са били давани само изопачени представи.

3.5.70 Дори и ерудираният ориенталист. познаващ всички достъпни до днес текстове на Изтока, ще намери в тях само прикрити указания за пазеното в тайна Учение, тъй като древните, считани за свещени, писания са били написани без изключение за хора. получили вече тайна поука "от уста на ухо".

3.5.71 Създателите на древните религиозни книги са примесили нарочно фактологични съобщения, хроники или разкази, нямащи абсолютно нищо общо със скритото учение, към текстовете, предназначени и разбираеми само за съответно подготвени ученици, при все че оголеният буквален смисъл често има значение, противоположно на онова, което посветените са извличали от същия текст.

3.5.72 Освен това ученията, чиито словесен изразител ставам тук, са били, макар и в забулена форма, записвани в крайно редки случаи, а и тогава винаги само откъслечно.

3.5.74 До неотдавна малцината, които живеят тези учения и поради това могат и да "учат" на тях, са спазвали строго прадревните норми, забраняващи при всички обстоятелства откритото разгласяване дори на тези немногобройни указания, които аз сега съм задължен да дам.

3.5.75 Едва едно смекчаване на суровото тълкуваме на тези норми направи възможно откритото излагане на тия учения в настоящия им вид, след като възвишените Кормчии на духовната йерархия, чието най-ниско стъпало представляват нейните малобройни членове на нашата планета, признаха това смекчено тълкуване като допринасящо за благото на епохата.

3.5.76 Който иска да схване моите поучения, давани сега открито, ще трябва да се откаже от мнението, че тук ставало въпрос за нов вариант на една или друга религия или пък за печелене на последователи за някоя източна философска система.

3.5.77 Който се стреми да намеря в човешката история следи от Познанието, на което аз служа, ще съумее непременно да ги намери.

3.5.78 В най-чистата си форма това Познание е било живо у хората през ранния период на античните мистерийни култове.

3.5.79 Но за упражненото ухо, гласовете на всички столетия говорят на ясен език и не се искат много усилия, за да се види, че източникът на настоящото свидетелство за това Познание е упражнявал чак до наши дни най-широко въздействие на земята, като извор на вдъхновение за всяко обединение между хората, чиято най-висока цел е било, или и днес още е, постигането на висше човешко достойнство. —

3.5.80 Много има да се каже тук, но засега то не може да бъде изречено, защото засяга неща, които трябва да бъдат намерени от самите тези, до които се отнася премълчаното.

3.5.81 А който иска да пожъне плодовете, растящи в градината на излаганите тук учения, трябва да превърне целия си живот в едно непрекъснато "упражнение"!

3.5.82 Новият живот, който той иска да открие, се съдържа вече в неговото всекидневие, — само че той не може още да разпознае какво ново за него му носи то.—

3.5.83 Той няма нужда от "езотерични учители", възлагащи му зловредни "упражнения", понеже всекидневният му живот е сам най-действеното, истински духовно "упражнение", което вечната Прасветлина му възлага всеки ден отново и отново за разрешаване.—

3.5.84 Във всекидневния живот, — в най-проста форма и без всякакви мистериозни жестове, — той ще намери с течение на времето постижимото за него съвършенство тук на земята, — а не в "езотерични школи" и предвзети кръжоци на мними посветени, чието безочие ги кара да играят ролята на духовни "учители" и за които може само затова да бъде измолено опрощение, защото те не знаят какво правят...

3.5.85 Духовното съвършенство иска целия човек!

3.5.88 Които презират тялото и въпреки това се надяват да стигнат в царството на субстанциалния вечен Дух, намират вместо него само едно ново царство на илюзиите!

3.5.92 Само в това най-вътрешно "Аз" ние намираме всеобгръщащия вечен, субстанциален Дух!

3.5.94 Не чрез разум и книжна ученост" се постига най-висшето благо, достъпно за човеците!

3.5.95 Духовното съвършенство е плод на живота, а не извод на изострената като бръснач мисъл!

3.5.96 Има наистина неща, които могат да се постигнат само с разума.

3.5.98 След това обаче мъдрецът се извисява над знанието, докато се научи да мисли, както децата мислят! —

3.5.100 В такова единство някога, когато си бил дете, си схващал първите си мисли и само в същото единство могат да се мислят и крайните и най-висши мисли.

3.5.102 Тогава ти не напразно ще си изживял земния си живот и не на пусто ще си изстрадал неговите мъки!

3.5.103 Сигурно стъпил в своя "отсамен" свят, ти с упование ще можеш да изчакаш "отвъдния", — още днес изпълнен с вяра в своя вечен Живот в божествената Светлина!

\*\*\*

\# том\_04 КНИГА ЗА ЧОВЕКА

4.1.0 # Защо нося това име

4.2.0 # Въведение

4.3.0 # Мистерията "Мъж и Жена"

4.4.0 # Пътят на жената

4.5.0 # Пътят на мъжа

4.6.0 # Бракът

\--- 4.6.17 //Възмездието

4.7.0 # Детето

4.8.0 # Новото човечество

//Политика,управление, царственост, демокрация, комунизъм...

4.9.0 # Заключение

4.10.0 # Последно напътствие

4.1.0 # ЗАЩО НОСЯ ТОВА ИМЕ

4.1.1 Произхождам от съвсем чуждо на книжовността семейство. Земеделци, лесничеи и селски занаятчии са моите предци по кръв. Никога не съм чувал за някого, чието занятие да е било свързано с четенето на книги.

4.1.2 За баща си мога наистина да кажа, че четеше с голямо удоволствие, макар и да намираше време за това едва в края на един ден, изпълнен с тежък физически труд.

4.1.4 Аз също бях на повече от двадесет години и все още не бях чел нито едно произведение, неминало през църковната цензура, с изключение на учебниците и на някои трудове по анатомия, перспектива, техника на живописта и други подобни. Пак тогава, следвайки най-педантично църковните предписания, поисках специално разрешение от Архиепископството в Мюнхен, за да мога едва след това с чиста съвест да узная за немската литература нещо повече от съдържащото се в училищната христоматия. —

4.1.5 Налага се да спомена всичко това, за да обясня какво изпитах по-късно, когато — по силата на вменения ми от моя духовен учител дълг и воден от вътрешния си подтик — най-после се осмелих да направя опит да публикувам онова, което имах да дам на хората. — Това съвсем не беше лесно за мен! Трябваше да преодолея значителни вътрешни задръжки, преди да се почувствам най-после готов да поема върху себе си отговорността, носена според мен от всеки, който чрез книгопечатането предлага на съвременниците си едно съставено от него изречение.

4.1.8 От друга страна, върху мен оказа въздействие и обстоятелството, че през цялата ми младост за мен беше важно единствено съдържанието на дадена книга, а на името на автора и почти не обръщах внимание. Ето защо съвсем не отдавах особено значение на себе си като автор и доколкото това бе възможно, стремях се с всички средства да избегна насочеността на интереса лично към мен — извън рамките на моите книги. И до днес се стремя все така да отклонявам подобен интерес. —

4.1.9 На първите си съобщения, обединени днес в КНИГА ЗА ЦАРСТВЕНОТО ИЗКУСТВО, но появили се навремето като малки есета, отбелязах само началните букви В. Y. R . докато в КНИГА ЗА ЖИВИЯ БОГ, излязла в първата си редакция преди девет години, по съвета на книгоиздателя се реших да се подпиша не с инициалите, а с цялото си име — въпреки ориенталското му звучене. —

4.1.10 Знаех много добре, че това ще ми създаде немалко затруднения и че тъкмо от хората, които на първо място трябваше да станат читатели на книгите ми, можех да очаквам най-голямо недоверие, породено от азиатски звучащото име, тъй като то можеше да бъде изтълкувано само като измислен "псевдоним". Виждах също опасността това да събуди до такава степен любопитството, че едва ли бих успял да избегна въпроси относно "значението" на моя предполагаем "псевдоним".

4.1.12 С радост мога да потвърдя, че това доверие бе оправдано от повечето читатели на моите книги.

4.1.13 Но наред с това чувам понякога и за хора, които с донякъде разбираемо предубеждение се смущават от "екзотичното" ми име и смятат, че то им дава достатъчно основание да се откажат от четенето на книгите ми, без да са се запознали със съдържанието на нито една тяхна страница.

4.1.14 Други пък настояват много за един немски и ясен "превод" на името ми.

4.1.17 Нека кажа веднъж завинаги, че тук не става въпрос за три думи, чиито "смисъл" би могъл да разкрие някаква тайна, макар трите срички да са взети от корените на един древен език, и че те образуват моето, присъщо ми като духовен човек име, само затова, защото техните звукови стойности отговарят на моята характерна същност така, както определена група ноти — на даден акорд.

4.1.18 За мен самия всичко това е тъй кристално ясно и очевидно, тъй просто и разбиращо се от само себе си, че според мен всяко дете би трябвало да разбере за какво става дума в случая...

4.1.21 В заключение трябва обаче да кажа, че начинът, по който сам аз бях свикнал да чета на младини, интересувайки се твърде малко от автора, но затова пък толкова повече от съдържанието, съвсем не ми изглежда тъй лош.

4.1.22 На моите книги мога само да пожелая от сърце такива читатели!

4.1.23 В крайна сметка именно съдържанието на една книга и въздействието на това съдържание върху душата на читателя е най-сигурната основа за преценка на самия автор. —

1927 г.

4.2.0 # ВЪВЕДЕНИЕ

4.2.1 "От човека трябва да тръгнеш, за да стигнеш до "Бога", иначе "Бог" ще остане за теб навеки — чужд! —

4.2.2 Така писах някога в "Книга за царственото изкуство".

4.2.3 Не намирам по-подходящи думи, за да започна днес тази "Книга за Човека"....

4.2.5 А такова взаимно изясняване може само. да задълбочи въздействието на думите върху душата.

4.2.6 Затова нека и тази "Книга за Човека" попадне в ръцете на онези, които познават вече другите две книги!

4.2.7 Нека стигне до сърцата, които се нуждаят от нея: до ушите, които са готови да приемат нейното съдържание!

4.2.8 Макар че зная колко недоразумения могат за съжаление да предизвикат тези думи, принуден съм все пак да заявя изрично, че и тази книга беше написана в изпълнение на поето задължение, в пълно съгласие със "Старшите" на духовната Общност, към която принадлежа и на която дължа всичко, което мога да дам.

4.2.9 Излаганото тук учение е хилядолетно наследство от онези, на които, още от самото появяване на това земно човечество, е поверен за постоянно пазене свещеният огън, чиято светлина идва от най-вътрешната "Прасветлина".

4.2.10 Ние само предаваме по-нататък онова, което самите сме получили, за да може то чрез нас да стигне до живеещите с нас и след нас.

4.2.11 Ние нямаме никаква претенция да бъдем автори на това учение.

4.2.12 Всъщност става дума не толкова за "учение", колкото за предаване на практически опит в живия свят на вечния субстанциален Дух, от който води началото си всяка човешка душа на тази планета...

4.2.15 Но който иска да открие Човека и така да се научи да познава себе си, трябва да отиде в родината на Човека, — трябва да насочи търсенето си по онези пътища, по които може да се изкачи до високите сфери, откъдето произхожда вечният организъм на истинския Човек, — сфери, оставащи завинаги недостъпни за земните сетива и познаваеми за земния разум само в проявленията на духовно сътворени импулси.

4.2.16 Докато разглеждаме човека единствено като явление на тази земя, ние имаме пред себе си само едно дисхармонично устроено животно, — дисхармонично, защото се стреми да се изяви не само като животно, а получава очевидно подбуди за изява и от други сили, които не спадат към силите на животното, — дисхармонично, защото тези чужди на животинската природа сили просто му пречат да изживее живота си в животинско доволство, неугнетено от бремето на греха. —

4.2.17 Необходимо е поради това преди всичко да се осъзнае и да се превъзмогне заблудата, че Човекът е само онова явление, което на тази земя означаваме с името "човек". —

4.2.19 И наистина: думите "образ и подобие Божие" биха били най-голяма глупост, ако изреклият ги за първи път е мислил само за "човека" на земята! —

4.2.20 Такива думи е могъл да каже само един глупец, — или пък — един истински мъдрец, комуто се е разкрило познанието за всеобхватната същност на Човека.-- —

4.2.22 Вярвам, че вече няма да осмиваш думите на мъдреца, щом осъзнаеш в себе си това, което имам да ти кажа.

4.2.28 Блажен ще си, ако след прочитането на тези текстове, които сега ти давам, стигнеш до собствено, вътрешно прозрение, че и ти си Човек от вечната родина на Човека, а не само онова висше животно, с което се чувстваш тъй тясно свързан, та досега едва ли си си давал сметка колко чуждо и противодействащо ти е то!- - —

4.2.29 Блажен ще си, ако се възправиш с пълна сила и се устремиш занапред към най-висшето в теб, — защото прекалено дълго вече си се ровил в своите тинести низини, — прекадено често си протягал ръце към несигурни, мочурливи бездни, без да можеш да намериш там онова, което си си въобразявал, че вече напипваш! —

4.2.30 Искам да те видя изпълнен с вяра в себе си!

4.2.31 Ти няма да можеш вече да се презираш, щом — макар и само като догадка — почувстваш, че в тебе няма нищо достойно за презрение освен онова, което ти самият правиш такова чрез погрешно тълкуване!-- —

4.2.32 От този ден нататък ти няма вече да се принизяваш до низкото!—

4.2.33 От този ден нататък ти няма вече да се стремиш към долното в теб!—

4.2.34 Нагоре ще се устремиш ти, нагоре и надалеч от лепкавата глина на утъпканите делнични пътища!

4.2.35 Със свободна крачка ще изкачиш скалистата пътека, която те води в теб към твоите покрити с вечен сняг върхове!

4.2.36 Там ти ще срещнеш тогава себе си, като "Човек" в родината на. Човека.-- —

4.3.0 # МИСТЕРИЯТА "МЪЖ И ЖЕНА"

4.3.1 Във вечната Праоснова: във вечно оплождащия се и зачеващ себе си — и в себе ги всичко съществуващо — Дух, — дълбоко скрита в извора на всяко битие и всяка проява, — почива мистерията: „Мъж и Жена"...

4.3.2 Прехвърляйки мостове за земното познание, хората говорят за „чистия Дух“ като за „абсолютно Битие", макар че такова вечно неподвижно, „абсолютно Битие“, непроменимо и затворено в себе си, никога не е имало, няма и не би могло да има.

4.3.3 Който отъждествява такова неуместно понятие с Действителността, прекалено много се доверява на мисълта си и е още твърде далеч от осъзнаване на факта, че логическите умозаключения не могат да проникнат отвъд границата на онези представи, които остават зависими от законите, управляващи мисленето.

4.3.4 Реалността на чистия Дух обаче е сама на себе си "закон" и остава недосегаема от всякакви мисловни изводи!- —

4.3.10 Безкрайно също така е и "проявлението" на Човека на Вечността в неговото проявено творчество и всяко отделно, изхождащо от него явление, зачева и ражда по-нататък следващата, по-нискостояща форма на проявяване.

4.3.11 Има такива стъпала на "Човека" в духовния Космос, а дори и в Космоса на физическите проявени светове, които биха се сторили на проявения човек от тази земя — ако можеше да ги възприеме — по-високостоящи и от Бога....

4.3.12 Едно от най-нисшите стъпала на проявлението на "Човека" е самият земен човек.

4.3.13 В него първородният Човек на чистия Дух се е свързал с едно от най-несвободните същества, сътворени като явление от него, — с животното.

4.3.14 Тук, в земното животно, Човекът на Духа е загубил своето самосъзнание и се изживява сега само в трептенията на земно-клетъчните процеси със съзнанието на по-изтънченото животно, — съзнание, получаващо чрез няколко слаби лъча от истинския Човек в Духа онова просветляване, което издига земно-човешкото самоусещане над съзнанието на другите земни животни.

4.3.16 Както работникът не се спуска никога в дълбините на кладенеца, без да е вързал на сигурно място въжето, което ще трябва отново да го изведе на бял свят, така и Човекът на Духа не се е спуснал надолу в своето все понататъшно творение, без да е непрестанно осигурен чрез сребърната нишка от светли сили, произхождащи от първозачатието му в чистия Дух.

4.3.17 Само чрез тези сили, които го следват от най-висшите сфери и стигат дори тук на земята до него, земният човек има възможността да се съедини в себе си със своя Бог и в него да се изтръгне от мрака и нощта, издигайки се до Светлината и Сияйността.—

4.3.18 Съзнавайки своята висша осигуреност, сега, след като неговият Бог се е "родил" в него, той може да се спусне без всякаква опасност и в най-дълбоките пропасти, в които би го захвърлил земният му жребий...

4.3.19 Но повечето земни хора живеят все още в човека животно на земята без Бог, макар и да се кланят на някакъв измислен, външен Бог.

4.3.20 Те още търсят своите древни предци само на тази планета и съвсем не знаят, че цялата Вселена е от Човека, не знаят, че "първобитните хора", чиито следи продължават, да се откриват на земята, са само техни земни, майчини| предци, докато бащините им предци — оплождащото начало — могат да бъдат намерени само в сферите на Духа.

4.3.21 Освобождаването на духовния Човек от веригите, в които той сам се е оковал като земен човек, може обаче да настъпи едва когато той най-после отново осъзнае, че е само една от хилядите форми на проявление на "Човека", и се откаже от илюзията, че единствено той — такъв, какъвто е тук на тази малка планета — бил истинският "човек", — единствената форма на изява на човека. —

4.3.22 Словата на свещените книги от древността са гибелни за вярващите в тях, докато земният човек свързва всичко казано за Човека в тези свидетелства на мъдреците, само със себе си— само с формата в която се проявява човекът на тази земя.—

4.3.25 Земният човек може да постигне спасение само ако и Жената в неговия Бог заговори отново на съзнанието му...

4.3.26 "Вечно женственото ни възвисява"...

4.3.28 Дисхармония възниква неизбежно навсякъде където "мъжкото" и "женското" в Космоса не действат заедно.

4.3.29 Наречи спокойно "мъжкото и женското и с други имена!

4.3.30 Те винаги са двата противоположни полюса, които в своето единение сътворяват Живота!

4.3.31 Положително и отрицателно, активно и пасивно, оплождащо и раждащо, даващо и получаващо, изхвърлящо и поглъщащо, задвижващо и задвижвано...

4.3.32 И всичко това е свързано във вечен кръговрат, така както жената на земята става — майка на мъжа, а мъжът — баща на жената. —

4.3.33 И няма нито едно създание, нито едно същество и в духовния, и във физически сетивния космос: — няма и нищо на пръв поглед "чисто мъжествено" или "чисто женствено", в което да не се намират едновременно "Мъжът и Жената", взаимнопроникнати наистина по хиляди различни начини.

4.3.35 Каквито и имена да дава човекът изследовател на откритите от него потенции в най малката частица на "материята": — всъщност винаги става дума за форми на изначалните сили "Мъж и Жена".—

4.3.36 Но истинска надежда да намериш и своя "жив\* Бог в себе си ще имаш едва тогава когато започнеш да го търсиш такъв, какъвто той единствено е: - като "Мъж и Жена", и само ако по такъв начин го "търсиш",ще може да се образува в теб от Мъжкото и Женското начало като онзи изграден изцяло от светлина "кристал", който ще обедини тогава двата полюса на твоето собствено битие в своята биполярна същност. — //26

4.3.37 Висша помощ от твоята духовна родина ще ти бъде оказана, ако се стремиш по този начин да търсиш...

4.3.38 На тази земя живее един невидим Човек, живее сега, както е живял винаги, — Човек от бащиното Праоплождане — от майчиното Раждане в чистия Дух, - един чист духовен Човек най-висшето Битие във вечно бликащия извор на божествено-духовния живот.

4.3.41 Съзнавайки тежката неволя на човека в животинската форма на изява, те се стремят да го спасят, стига той наистина да иска да бъде спасен.

4.3.42 Те самите обаче действат под духовното водачество на онзи невидим прасътворен Човек, който направлява всичко духовно на тази планета.

4.3.43 Този невидим духовен кръг от помагачи, стоящ под най-висше духовно-човешко водачество, винаги е намирал все нови и нови земни хора, които да направи оръдия на своята пламенна воля за помощ, — действащи "Майстори" на най-възвишено земно-духовно познание: — сътрудници в неговото помагаща дело, защото те са се обрекли да помагат още преди въплътяването си в земно тяло.

4.3.45 Че мнозина от земните човеци търсят, а малцина намират, се дължи на това, че почти всички търсещи са насочили погрешно усилията си и така затъват във все по-дълбок мрак...

4.3.46 Всяка сила действа в онова направление, в което е била първоначално насочена.

4.3.48 Също тъй и никой помагач от духовните сфери, както и никой "Майстор" на духовното познание, живеещ на земята във видимо тяло, за да послужи като "мост" на истинския "Човек" на Вечността, не може да стигне до живеца на съзнанието в земния човек по друг начин освен отвътре, където единствено се намира истински Човешкото.

4.3.50 Ето защо всяко търсене, за да може да доведе до намиране, трябва да бъде насочено навътре!

4.3.51 Не в тибетските обители, не по светите места на индусите, не в тайните кръжоци на мнимо "посветените" може да се постигне "великото просветление", "нирваната", а единствено само в най-дълбоко уединение в самите нас, — в истинския "Човек", в собственото ни сърце...

4.3.52 Нито един от премалцината тук на земята, станали "Майстори" на духовното познание, за да окажат помощ на ближните си, не би могъл да те достигне, дори и да стои непосредствено до тебе, ако съзнанието ти не се пробуди там, където единствено можеш да осъзнаеш своята човешка същност.

4.3.53 А сега искам да ти говоря по-нататък като на човек, който е приел с готовност казаното му дотук от мен.

4.3.54 Нали се стремиш да постигнеш в себе си, чрез скритата в теб истински човешка същност, "Човека" във висшата форма на проявление? —

4.3.55 Нали искаш, стъпало по стъпало да се издигнеш и върнеш към своето собствено начало в чистия Дух? —

4.3.56 Нали искаш не само да слушаш думите ми, както се слуша вълшебна приказка, а си решен честно и с всички сили да действаш в съответствие с тях?- —

4.3.57 Чуй тогава какво но-нататък имам да ти кажа:

4.3.58 Създаденият от Духа "Човек", — заченат и роден от "Мъжа и Жената" в Духа, — е "Мъж и Жена", както вече чу.

4.3.61 Търсиш ли Светлината, знай, че твоят път е закрилян от Учителите на Вечния ден, пред който трябва да отстъпи всичко мрачно в теб.

4.3.62 Но ти трябва да знаещ още кои всъщност са тези Учители и къде можеш да стигнеш до тях, защото не навън и не отвън е достъпно за теб онова, което живее в тях, за да ти помогне.—

4.3.63 Не тяхната външна изява в света на земната сетивност може да ти предложи помощта, от която се нуждаещ!

4.3.64 Не ги търси в нощта на незнанието, където изтънченото животно, служещо тук като носител на "Човека", е отдадено на своите заблуди и смесва илюзиите с Действителността, отчаяно и измъчвано от съмнения!

4.3.65 Досега ти винаги си търсил тук и не си. намирал...

4.3.66 Занапред ще трябва да търсиш на друго, непознато още за тебе място...

4.3.67 Докато живееш тук на земята, ти никога няма да постигнеш истинска яснота по отношение на себе си, преди да намериш в теб самия "Човека" на правечното сътворение.—

4.3.69 Напразно ще търсиш окончателна яснота в "свещените книги", защото тези книги са били написани някога единствено за хора, които отдавна са били постигнали окончателна яснота, за да им бъдат само придружители в техните по-нататъшни житейски пътища.

4.3.70 В тези книги Учителят се обръща към ученик, който е свързан вече най-вътрешно с него и на когото той може да се разкрие чрез добре познати, изпълнени със символично значение слова.

4.3.71 Но когато един ден ти намериш вътре в себе си — в своята вечно-човешка същност — онова, което днес все още търсиш, тогава и много текстове от древността ще ти проговорят на разбираем, ясен език и едва тогава "свещените книги" ще бъдат от истинска полза за тебе. —

4.3.72 Сега обаче ти трябва да търсиш на първо време само в себе си!

4.3.74 "Мъж и Жена" трябва да търсиш във всичко онова, което е в теб и над теб! —!

4.3.75 Мъж ли си или жена, — винаги знай, те ти от веки веков си определил сам своята поляризация и че тази поляризирана определеност не ще може никога да бъде изменена, — и тя винаги ще изисква в себе си своя противоположен полюс. —

4.3.76 Духовно мъжкото не бива да се стреми да потисне духовно женското у теб, също както и духовно женското не бива да отрича духовно мъжкото у теб!

4.3.77 Само така ще бъдеш някога и в Духа отново свързан със своя изначален, противоположен полюс в същото духовно единение, което ви е съчетавало като единство, преди да се е наложило да бъдете разделени поради "падението" от висшата Светлина...

4.3.80 Не всеки земен човек стига още по време на този свързан с животното живот до осъзнаване в света на чистия, субстанциален Дух.

4.3.81 Твърде малко са онези, които се пробуждат съзнателно в духовната сфера на земята още през земното си съществуване.

4.3.82 Всички обаче могат още тук, през своите земни дни, да намерят в себе си своя вечен живот!

4.3.83 Всички ще трябва някога да се научат да намират в себе си този вечен живот дори и ако още не са го намерили, когато се разделят с външния земен свят.——

4.3.84 Не можеш да се осъзнаеш някога в чистия Дух, без преди това да си заживял в себе си в своя вечен живот!

4.3.85 Само в своя вечен живот можеш да изживееш сам себе си като Човек на Вечността! —

4.3.86 Така че и за теб са в сила свещените слова на възвишения Учител:

4.3.88 Но не онова в тебе, което принадлежи единствено на земята, може някога да постигне посоченото тук "съвършенство".—

4.3.90 Преди да си постигнал онова, което е по твоите възможности да постигнеш в това отношение, не трябва да минава нито един ден, който да не е станал свидетел поне на твоята устременост към тази цел!

4.4.0 # ПЪТЯТ НА ЖЕНАТА

4.4.1 „Бъдете съвършени, както е съвършен и Небесният ваш Отец!"

4.4.2 Но не онова в тебе, което принадлежи единствено на земята, може някога да постигне посоченото тук "съвършенство".—

4.4.4 Преди да си постигнал онова, което е по твоите възможности да постигнеш в това отношение, не трябва да минава нито един ден, който да не е станал свидетел поне на твоята устременост към тази цел!

4.4.5 В онази най-висша сфера на духовния проявен свят, където духовното човечество за първи път се самосъздава като явление — но тук все още като духовно явление, — "Мъжът" и "Жената" остават тясно свързани в изначалното единство на биполярното изживяване на своето "Аз".

4.4.6 С всяко по-нататъшно сътворяване обаче духовните светове, в които този първи духовен проявен Човек продължава да се самосъздава, стават, така да се каже, "по-плътни" и по-бедни на изначална "Светлина", — но все още това най-тясно единение на "Мъжа и Жената" се запазва като единно биполярно явление.

4.4.8 Тук обаче става така, че женският полюс в него бива обзет от едно ново чувство: — от страх.

4.4.9 Страх пред чудовищните сили, на които единният биполярен духовен Човек е бил дотогава все още господар, но сега ги вижда в нов вид дейност, — толкова чужда на самия него, че тук той загубва вече смелостта си на повелител, а с това и своята власт на тях...

4.4.10 Но зад дейността на тези сили, вече вдъхващи у него страх, той съзира — един нов свят, с живи същества, всичките сътворени от неговата собствена сила в най-висшето му духовно проявление: съзира света на физически сетивната форма на възприятие, — на физически изживяващото се явление.

4.4.11 Страхът пред изплъзналите се вече от неговото господство сили и привличащата сила на формите на физическия свят довеждат в края на краищата дотам, че женският полюс на духовния проявен Човек разрушава чрез волеви акт стената, която дотогава го е отделяла още от физически сетивния Космос.

4.4.12 Съзнанието за новооткритата възможност да преживее себе си по един непознат дотогава начин го завладява непреодолимо и разтърсен от вътрешно въжделение, той се откъсва от своята дотогавашна форма на проявление: — свързва се със земното животно, — както мълнията се откъсва от облаците, за да се свърже със земята. —

4.4.13 Безброй са "земите" в космическото пространство, където духовният Човек е принуден по този начин да се изживява в животинско тяло: — във физическото тяло на животното, чиито останки на тази планета са се запазили от ония времена, когато то още не е носило в себе си духовния Човек, въпреки че днес бива наричано "прародител на човека".—

4.4.14 С откъсването от духовния свят на явленията и след новото свързване с животинското тяло "падението" от висшата Светлина е окончателно завършено.

4.4.16 Именно женското начало на духовния проявен Човек, обзето от копнеж към битие в животинската форма, предизвиква най-напред това "падение", — но в духовните сфери не може да съществува нищо, в което действа само единият от двата полюса "мъж" — "жена", така че мъжкият полюс е принуден веднага да последва женския в "падението".

4.4.17 Животинската форма, намерена от женския полюс незабавно след неговото "падение", — "сътворена" вече от духовни Човеци на изначалното зачатие, — принуждава мъжкия полюс също да пожелае тази форма за себе си.

4.4.18 "Синовете Божии видяха, че дъщерите човешки са хубави и взимаха си от тях за жени".

4.4.19 (Дъщерите "Божии" са станали тук вече "дъщери човешки"! — Синовете Божии ги следват!----)

4.4.20 Така приблизително може да се опише по земному вечно подновяващият се процес, който накрая обвързва Човека на духовния свят на явленията с формите на познаваемия чрез физическите сетива свят.

4.4.21 Всъщност става не нещо друго, а една предизвикана първоначално от волята на женския полюс смяна на формата на възприятие, която веднага разединява свързаните дотогава полюси и те се разпадат на един самостоятелно съществуващ женски и на един също така самостоятелно съществуващ мъжки полюс, — в съответствие с половото разделение на земния човек животно, който може да съществува само в такава разделеност.

4.4.22 Според преданието за изгонването от рая "Ева" е съблазнена от "змията" и след това на свой ред съблазнява "Адам". Макар и да познаваме тази легенда съвсем не в нейния първоначален вид, тя все още достатъчно ясно показва, че тук един мъдрец е искал да предаде на поколенията, доколкото те биха могли да разберат неговия образен език, своето знание за този вечно подновяващ се процес, забулвайки го в символите на един разказ за станали във времето събития.

4.4.23 Който съумее да разчете словата на този мъдрец, той ще намери тук посочени веднага и по-нататъшните последици за "мъжа" и "жената" в тяхното земно разделение: в думите, с които според разказа на същия мъдрец "Господ" се обръща към "Адам" и към "Ева", думи, разграничаващи по многозначителен начин степента на вината и на последиците от нея.

4.4.25 Мъжкият полюс обаче в никакъв случай не е без вина, — той съвсем не е само "жертва" на своята свързаност с женското начало!

4.4.27 Става така, че двата полюса си разменят ролите: — една духовна перверзия, при която женският полюс става активната, а мъжкият — пасивната страна, а това прави непредотвратимо "падението" във физически сетивния свят.

4.4.28 Решаващ като "първороден грях" обаче е единствено позитивният волеви, акт на женския полюс. —

4.4.31 На него се отреждат единствено тежкият труд и мъките, от които съществуването във физическото тяло е неделимо.

4.4.32 Затова "Господ" се обръща по-нататък в легендата към "жената" у човека с думите:

4.4.33 И към мъжа си ще тегнеш, и той ще господарува над тебе.--\*

4.4.34 Колко често се е злоупотребявало с тези думи, тълкувани като пълномощно за потискане на женската индивидуалност въз основа на уж признатото тук безусловно господство на мъжа в брака!

4.4.35 Но никакъв присмех и никакъв сарказъм не могат да засегнат великата истина, която онзи мъдрец чувствал достатъчно подчертана единствено чрез тези заповедни думи на "Господа" към мъжа и жената. —

4.4.36 Тук наистина се крие нещо различно от онова, което са си въобразявали, че намират, хората, стремящи се да тълкуват това само леко прибулено откровение като добре дошло за тях потвърждение свише на правото на мъжа да даде свободно воля на своята жажда за власт над жената.

4.4.37 Тук е посочен пътят към бъдещото ново единство на двата физически разделени полюса в царството на Духа, което може да се осъществи само след прекратяване на духовната перверзия на полюсите, станала някога предпоставка за "падението"!

4.4.38 Тук е изтъкнат духовният закон, който може да си послужи само с мъжа на тази земя, доколкото има нужда от човешки антени, за да стане "благовестието" на Човека на вечността отново достъпно за блуждаещия в "мрака" земен човек и за да насочи то към него силите, от които той се нуждае за своето възвръщане към "Светлината"!- —

4.4.39 Мъжът и жената в този земен свят на явленията продължават да носят в себе си последните следи от някогашното единство на полюсите.

4.4.41 Всеки стремеж към душевно единение между мъжа и жената на тази земя се корени само в това, което е запазило спомена в мъжа за жената и в жената — за мъжа. —

4.4.42 Дори нечуваната сила на присъщото на животинската плът сексуално привличане между определени индивиди от двата пола не би могла да се изяви в земния човек, ако съществуващите в случая душевни задръжки не бяха сведени до минимум от един спомен на душата, — от едно все още проблясващо догаждане за някогашното единство на полюсите. —

4.4.43 Никакво душевно разбирателство между мъжа и жената не би било възможно във физическо тяло без онова, което още продължава да действа в жената като остатък от нейното някогашно единство с мъжа, — и без онези отражения, които са запазени още у мъжа от свързания някога с него женски полюс. -—

4.4.44 Не всички "Човеци" от духовните проявени светове са претърпели "падението": — своето раздвояване. //43

4.4.45 От нераздвоените, живеещи в духовната сфера на земята, — от тези непаднали Човеци, постоянно се излъчва пламенна, подтиквана от Любовта воля за спасение, която има една-едничка цел: — да поведе падналите във физически сетивния свят на явленията братя обратно към тяхното изначално духовно състояние.

4.4.46 Именно тези нераздвоени Човеци и само те създават на земята — от поелите това задължение още преди своето раждане — онези "пробудени", които биват наричани "Майстори" на космичното познание.

4.4.47 Тези непаднали Учители си избират безпогрешно сред земното човечество онези мъже, в които разпознават духовния Човек, поел някога задължението да им служи: — онези мъже, които могат да станат сега техни "синове" и "братя", — и те ги усъвършенстват като "Светещи" на Вечността.

4.4.48 Тези невидими, биполярни Човеци в духовно проявена форма живеят — както, вече посочих — тук, в духовната сфера на тази Земя, под висшето, изпълнено с любов водачество на един от прасътворените духовни "Човеци" — една от онези най-възвишена индивидуалности, които остават вечно в чистия Дух, без волята им да се насочва някога към по-натататъшно самоосъществяване, пък макар и само в духовно проявените светове.—

4.4.51 "Жената", като разделен, пасивен женски полюс на духовния проявен човек, носи сега в своето земно съществуване последиците на своя волеви импулс към въплъщаване във физическия свят, който довежда по необходимост до разделяне на полюсите "Мъж" и "Жена".

4.4.52 И въплътеният в земно тяло женски полюс на духовния Човек също може да бъде "издигнат" по време на земния живот в духовната сфера на Земята, — но само по съответстващия на неговата природа пасивен начин, без да може да се осъзнае в тази сфера, обаче това по никой начин не изключва възприемането на духовни влияния, породени от въздействието на мъжкия духовен полюс.

4.4.53 Мъжът на тази земя, — като въплъщение на мъжкия духовен полюс, — запазва, напротив. активната си духовна сила и в животинското тяло, макар че тя може да се освободи — било напълно, било отчасти — от своето латентно състояние само в изключително редки случаи, за които вече стана дума.

4.4.54 А това освобождаване е възможно само благодарение на освободителите помагачи, на нераздвоените в духовната земна сфера, която се преживява активно и дейно тогава в напълно или поне отчасти пробуденото съзнание на мъжки поляризирания дух. —

4.4.56 Не мога да повярвам, че не е знаел за този процес поетът, изрекъл някога думите:

4.4.57 "Вечно женственото ни възвисява"...

4.4.58 Вечно мъжественото обаче може наистина да издигне женски поляризирания дух до духовните сфери, но не може да му помогне да се осъзнае там по време на земното въплъщение.

4.4.59 Чрез волевия акт, устремен към света на физически сетивните явления, и чрез предизвиканото по този начин обръщане на своята духовно обусловена пасивна природа в най-чиста активност женският полюс на духовния Човек сам се е лишил от силата, която би могла да го освободи от пожелания от него начин на възприятие.

4.4.60 Парализираната от този акт на волята сила не може вече да бъде възстановена през земния живот.

4.4.61 Ала онези, които като Учители на духовна мъдрост градят "мостове" за нераздвоените Човеци в духовната сфера на Земята, искат да спасят от земно робство както мъжа, така и жената... //46

4.4.65 Посочените от мене пътища са открити, както за мъжа, така и за жената.

4.4.66 Но аз говоря освен това и за един друг път, който трябва да бъде извървян в отделни случаи от един мъж, но никога от една-жена.

4.4.67 Имам предвид активното, съзнателно встъпване в духовната сфера на нашата Земя още по време на живота в земно тяло, — като възможност, достъпна — макар и твърде рядко — само за мъжа.

4.4.68 На жената, — и то на всяка жена на тази Земя, която съзнателно или само догаждайки се следва пътища, подобни на посочваните от мен, един ден, след добре оползотворен земен живот, ще бъде дадена силата да се издигне до самоосъзнаване в духовния свят чрез някой от онези Учители, които са били "възвисени" от "вечно женственото" в духовната сфера на Земята още през техния земен живот и след смъртта на земното си тяло са останали близо до Земята, за да помагат оттам. //47

4.4.69 Възлизащият нагоре път на жената, който обаче не е отреден изключително само на нея, е поради това косвен път, но и той, както достъпният за премалцина пряк път на мъжа, извежда до бъдещо духовно единение на "Мъжа" и "Жената" и с това — до съзнателен живот в световете на духовните "явления", намиращи се на много по-високо стъпало от "отвъдния свят", в който всеки човешки дух попада дори без всякакво усилие веднага след смъртта на физическото си тяло, а именно — отвъд начина на възприемане на външните физически сетива.

4.4.70 Напразно би търсила обаче земната жена тук на земята един от Учителите на космична мъдрост, който да и даде още по време на земния живот достъп е света на Духа.

4.4.71 И онези свети жени, служили някога на Учителя, за когото разказват Евангелията, са намерили едва след завършване на земния си живот в негово лице помагача, който да им разкрие царството на Духа, след като и самият той е бил вече напуснал земното си тяло.

4.4.72 Преди това те не са го "познавали" и са го вземали за "градинар" на земни градини...

4.4.73 Сурови са наистина думите, с които този Учител на космична мъдрост се обръща дори към собствената си майка, когато казва:

4.4.74 "Какво имаш ти с Мене, жено?!"-- //Йоан, 2:4 Б. пр.

4.4.75 Но тези думи могат да бъдат казани от земното проявление на всеки обединен с Духа и се отнасят до всяка жена, търсеща тук на земята в земно въплъщение помощта, която един действащ в царството на субстанциалния Дух Учител може да и даде едва тогава, когато самият той е свалил земната си дреха.

4.4.76 "И кога Аз бъда издигнат от земята, всички ще привлека към Себе Си!"—

4.4.77 Първичните земни нагони на женското въжделение са насочвали прекалено често женските души, търсещи своя Учител, по погрешни пътища, където измамна илюзия, предизвикана от драматично раздвоение на собствените им душевни сили, ги кара да си въобразяват, че са намерили своя "Учител", който в случая не е нищо друго освен продукт на необузданата им пластична фантазия...

4.4.78 Твърде често земната "жена" жадува всъщност за земния "мъж", докато благочестиво вярва, че се стреми към противоположния си полюс във вечния Дух, независимо дали го нарича "Кришна" или "Исус".

4.4.80 Едва след като земната жена отново се освободи от пожеланото някога земно тяло, — след един земен живот, насочен към бъдещо завръщане в Духа, вече в духовна форма, с обединени душевни сили, изпълнена от своя "жив" Бог, -едва тогава има тя право да очаква, че до нея може да се доближи един Учител в духовно тяло, който да и възстанови онова, което тя, като женски полюс на духовния Човек, е трябвало някога да остави там, където силата и е била парализирана поради обратно насочване на нейната устременост...

4.4.81 Тогава едва тя ще може да намери със сигурност и своя духовен противоположен полюс, с който е била някога свързана, и сега — свързана отново навеки с него — съставя вече "съвършения" духовен човек, — чувствайки осъзнато себе си в своето "Аз" и същевременно, в същото това "Аз", — и своя мъжки духовно-човешки противополюс.

4.4.82 Но същото важи и за мъжа, доколкото той поради своето "душевно родословно дърво" — поради душевните сили, обединили се у него още в дълбокото му минало, в| резултат на духовното му обричане като помагач на Светещите в Прасветлината — не носи още по рождение у себе си способността да бъде усъвършенстван като Учител на космична мъдрост или пък доколкото той не се пробуди на Земята поне до такава степен, че един от Учителите да може да го приеме като духовен "син" и да го посвети чрез приемственост във възможността да изживява Духа.

4.4.83 Но и роденият да стане Учител, както и приетият за духовен "син" могат да използуват истински предоставената им духовна възможност само ако винаги предано и без колебание изпълняват всичко, което им се възлага от техните духовни наставници. —

4.4.84 Йерархията на Духа не познава никакъв произвол!

4.4.85 "Мъжът" и "жената", докато живеят въплътени в земно-животинско тяло тук на земята, стоят винаги точно на онова -стъпало, което те са способни да заемат, и всеки земен човек възприема само това, за което сам се е направил духовно достъпен. —

4.4.86 Но като говоря тук за "Пътя на жената трябва да посоча на жената в земен образ и една особена разлика на нейния път, характерна и в този участък, който е еднакво достъпен и за мъжа, и за жената.

4.4.87 Стъпилият на този път мъж ще се приближи без съмнение по-бързо до целта, ако запази активна вътрешна настройка, винаги , "протягайки ръце" към целта, която нека да достигне.

4.4.88 На жената обаче препоръчвам вместо това едно поведение на изпълнен с упование копнеж, — нека тя остава насочена наистина към целта, но не "протягайки ръце", а оставяйки се пасивно да бъде водена към нея.

4.4.89 Този съвет произтича от прастара, изпитана мъдрост и неговото съблюдаване, — ако той бъде правилно разбран, — може да облекчи много постигането на целта както за мъжа, така и за жената... //51

4.4.90 "Пътят на жената", както и този на мъжа, е завръщане към прасъстоянието в света на духовните явления, преди Човекът да е потопил духовните си сетива във физическите сетива на "животното" и да се е направил по този начин неспособен да възприема Духа.

4.4.91 Обръщайки своята духовно отредена и пасивна същност в активна устременост, женският полюс сам е парализирал, сам е унищожил изначалната си сила. —

4.4.92 За да може тази сила да бъде някога отново придобита, жената трябва по своя собствена, свободна воля пак да се върне към изначално присъщия характер на стремежа си.

4.4.93 Както в жената, така и в мъжа на тази земя "живият" Бог иска да се роди още тук, — през този земен живот! —

4.4.95 Нека никой не се заблуждава и не мисли, че в книгите си съм искал да посоча само духовните възможности за развитие на особени избраници, - само пътя на "апостолите" и духовно "посветените" или пък само този на "Майсторите" на космичната мъдрост!

4.4.96 Това, което — само загатвайки отдалеч — посочвам и съм длъжен да посоча относно тези специални пътища, е винаги така охарактеризирано, че да не предизвиква никакви съмнения.

4.4.97 Достатъчно често подчертавам, че тези наистина много трудни пътища не са достъпни за повечето хора и се разкриват само пред онези мъже, които са родени за тях...

4.4.98 Наложи се тук да говоря за много неща, отнасящи се общо и за мъжа, и за жената, понеже нямаше друг начин да покажа до каква степен пътят на жената се различава от специфичния път, който се разкрива само пред мъжа, доколкото той е "Светещ" на Прасветлината или е призван да бъде посветен.

4.4.99 Макар и пътят на жената да не може да стигне тук на земята до онази най-голяма висота, на която може да се изкачи още по време на земния си живот мъжът, роден да стане "Майстор" на най-чиста мъдрост, пътят на жената води в края на краищата до същата цел: — до будно битие в света на духовните явления: — до раждане отново на духовния проявен Човек, който е там "Мъж" и "Жена" в най-блажено единство, вечно неделими в общото си биполярно преживяване на своето\* "Аз". —

4.4.100 Всичко духовно, достъпно за мъжа, ще стане някога чрез мъжа достъпно и за жената.

4.4.101 Тогава мъжкият полюс на духовния човек ще увлече след себе си женския, също както преди това женският полюс бе увлякъл мъжкия в живота на физически сетивния начин на възприятие... //53

4.5.0 # ПЪТЯТ НА МЪЖА

4.5.2 В преобладаващото мнозинство от случаите пътят на мъжа не се различава съществено от пътя на жената въпреки всички духовни разлики между половете. Само начинът за извървяване на пътя от страна на мъжа може да бъде различен от този на жената. —

4.5.3 Доколкото един мъж вижда като "мъж" пред себе си такъв участък от пътя, който никога не може да бъде достъпен за въплътената на земята жена, то този участък е вече онази изключително възвишена пътека, проходима единствено за малцината, които се раждат, за да могат още през този земен живот да се проявят с пълно съзнание в сферите на Духа.

4.5.4 Това е онзи последен, най-стръмен участък от пътя на тези малцина, по който другите, — и мъже, и жени, — и без това не биха ги последвали дори и да имаха възможност да сторят това, докато още живеят на земята.

4.5.6 Нарочно казвам: "като духовна потенция", защото тук говоря за вечния Дух, — а не за интелекта или за силата на мисленето, които са плод само на земното развитие.

4.5.7 В Духа не съществува никакво различие между мъжкия и женския полюс по отношение на духовната им ценност.

4.5.8 Женската пасивност и мъжката активност съществуват поначало с една и съща мощ и сила в духовния Човек!

4.5.9 Малцината, които през земния си живот наистина са имали духовна "привилегия" пред земно-въплътения женски полюс на духовния Човек, са съзнавали по всяко време своя висш дълг да оказват особена помощ на "жената", тъй като поради изхождащия от нея импулс към физическо въплъщение тя се е озовала след "падението" в по-тежко положение от мъжа. —

4.5.10 Нито един от тях не е ценял жената по-малко от мъжа, нито пък е презирал жената човек.

4.5.11 Дори когато някой е искал със сурови слова ясно да разграничи земното си отношение към дадена земна жена от своята духовна същност, то всеки от притежаващите въпросната привилегия както пред мъжете, така и пред жените, е показвал, че за него жената — също и в земното и въплъщение — е наистина достойна за високо уважение...

4.5.13 Как би могъл един такъв човек, — макар че в своя земен, свързан с животното живот въплъщава само мъжкия животинско-човешки полюс, — как би могъл да цени той женския дух, чувстван от него в неговата духовна природа като свързан в едно и също Аз с неговия мъжки поляризиран дух, по-малко от духа на мъжа?! —

4.5.15 Мъж, у когото такава воля липсва, няма никога да постигне достъпната иначе за него цел...

4.5.16 Жената, доколкото си е възвърнала своята пасивна природа, е много по-склонна да признае с готовност и дори често с възхищение присъщата на мъжа активност.

4.5.17 А активната същност на мъжа, напротив, е в състояние твърде лесно да го направи "грандоман" и да го накара да вижда в жената не нещо просто "различно'', но със същата стойност, а нещо малоценно. //59

4.5.18 Тук се крие немалка опасност за доста мъже, искащи да тръгнат по "пътя на мъжа"!

4.5.19 Мнозина си мислят, че се намират на своя път, смятат се дори за доста "одухотворени" вече и си въобразяват, че са придобили правото да гледат със снизходително презрение към жената от своята мнима висота, а по този начин те всъщност се лишават от всяка възможност да стигнат в Духа.—

4.5.20 Но мъжът, който наистина е разбрал, че още при първите му стъпки по неговия духовен път именно духовно-женското е онова, което го възвисява, — което, за да го достигне, протича през най-високите степени на духовната йерархия — надолу до неговите земно-човешки духовни помагачи, — такъв мъж сигурно е предпазен от опасността да се смята като мъж по-ценен от жената...

4.5.21 Той ще даде на жената нейното и на мъжа — неговото, съзнавайки, че Човекът от световете на духовните явления може да се възроди в непреходно съвършенство само тогава, когато мъжкото и женското отново се обединят в едно духовно същество, преживявайки в него себе си и своя противоположен полюс в собственото си "Аз‘—

4.5.22 Фалос и йони в единение са били още в древна Индия символ на тази истина, докато само фалос, или линга като съответен телесен орган на мъжа, символизира силата, създаваща от родения за това мъж един Посветен или един "Майстор" на космична мъдрост...

4.5.23 Изгарянето на вдовицата в древна Индия, което първоначално е било само изпълнение на религиозната воля на овдовялата съпруга, може също да се обясни единствено като печален остатък в изопачена и изкълчена вече форма от предусещаната духовна истина, завещана от още по-стари времена.

4.5.24 Хората са пренесли в най-външното онова, което е следвало да се разбира чисто духовно, защото съдбата на всяка истина, достигнала тази земя, е да свети само за кратко време в своята чистота и да бъде разбрана само от малцина в своята непомътена яснота, — докато стане после "всеобщо достояние" в една изопачена, прекалено земна форма.

4.5.25 За да могат "жената" в "мъжа" и "мъжът" в "жената" наистина да "оздравеят", и двамата: — и мъжът, и жената — трябва да се стремят да намерят пътя към Духа в душевно разбирателство, с обединена воля, също както някога пак заедно са загубили възвишения свят на духовните явления.

4.5.26 Едва ли някой би се усъмнил, че душевното единение в тяхната устременост към Духа ще хвърли неизбежно светлина и върху проблемите на външния живот, които са потискали дотогава мъжа и жената и са изглеждали едва ли не неразрешими за тях.

4.5.28 По-сигурно, отколкото с всяко учение чрез жива реч или записано слово, всички искрено търсещи ще бъдат насочвани от онези светове на чистата Светлина, в които от всички живеещи на земята единствено "Майсторите" на космична мъдрост могат с пълно съзнание да встъпят още през своите земни дни. —

4.5.30 Раздвоеното и разделено дотогава ще остане така навеки свързано в нещо трето, — като възстановило своето единство духовна същество, състоящо се от "Мъж" и "Жена".- —

4.5.31 "Майсторите" на Любовта, "Майсторите" на Космичната мъдрост са родени в този земен свят, за да могат да помагат и да насочват, така че тази цел да се постигне някога от всеки мъж и от всяка жена след дните на този земен живот, — за да могат да поучат как да се оползотвори този живот, как да се избегнат околните пътища и разпиляването на силите.

4.5.32 Не това, което тези тъй малко на брой хора притежават като земно познание, ги прави годни да бъдат помагачи на своите ближни!

4.5.34 Не земната далновидност им дава възможност да прозрат събитията в духовния-свят!

4.5.35 Цялото тяхно "познание| е любещо проникване!—

4.5.36 Цялата тяхна "мъдрост" е сигурност, кореняща се в духовното Битие!- —

4.6.0 # БРАКЪТ

4.6.1 Едно е половото общуване между мъжа и жената на тази земя, а съвсем друго — бракът.-- —

4.6.3 Блажени са онези, които още в този земен живот намерят в брака своя собствен, вечен противоположен полюс, противоположния полюс, с който трябва по-късно да бъдат навеки свързани в Духа като едно единно същество, защото преди "раздвоението" са била някога свързани с него! — —

4.6.4 На мнозина такова "щастие" е може би отредено, без те да знаят това, но то си остава едно рядко "щастие", тъй като пътищата на раздвоените полюси съвсем не вървят тъй успоредно, че такава среща да е твърде често явление тук на тази земя.

4.6.5 В преобладаващия брой бракове се срещат полюси, които не водят началото си от едно и също единно същество.

4.6.6 Ако те обаче са се свързали помежду си за този земен живот по своя собствена воля, то двете части имат космичния дълг да гледат на своята връзка по такъв начин, като че някога, преди цяла вечност, са били вече свързани и отново ще се свържат навеки като единно духовно същество. — —

4.6.7 Тук, на тази земя, само напълно "пробудените" духовно могат със сигурност да знаят дали техният земен противополюс е същевременно и техният вечен, собствен противоположен полюс или не.

4.6.8 По тази земя на хаотична обърканост навсякъде дебне заблудата.

4.6.9 Някои, които след прочитане на думите ми биха решили, че са "се намерили отново", може все пак да се заблуждават, а други, които, подведени от земно обусловените различия в мисленето и усещанията си, се чувстват чужди един на друг, са може би наистина полюси на едно раздвоено духовно същество...

4.6.10 Кой, ако не е един от "пробудените" в Духа, ще се осмели да решава тук с лека ръка!?-- —

4.6.11 Затова висшият космичен дълг повелява във всички случаи на свободно избрано партньорство да се постъпва така, сякаш, двете страни са сигурни, че някога са водили един единствен духовен живот, че те ще намерят завинаги този духовен живот, съединени наново в Духа. —

4.6.12 Всяка връзка между мъжа и жената е осъдителна, ако не е налице съзнателното намерение да се постъпва по този начин.

4.6.13 "Доколкото сте сторили това на едного от тия Мои най-малки братя, — Мене сте го сторили" , — е казал някога Учителят, за когото възвестяват свещените книги. —

4.6.14 По същия начин може обаче да се каже: каквото направиш на своя мъжки или женски партньор тук, в брачната общност на този земен живот, направил си го на себе си, направил си го във всички случаи на своя собствен, духовен противополюс независимо дали наистина него си срещнал тук на земята или не! —

4.6.15 Ти сам оформяш духовно себе си в този общ брачен живот на земята и колкото по-съвършена форма успееш да си придадеш по възвишения начин, изискван от твоето вечно единно битие като биполярно духовно същество, толкова по-бързо ще замениш неспокойния раздвоен живот с единението, отново намерено навеки в твоя противоположен полюс, в когото ти ще преоткриеш себе си.- —

4.6.16 Всяко усилие, всяко търпение и всяко самообладание, което си си наложил в своя брак, остават твоя трайна придобивка, защото всичко спечелено от теб по този начин е спечелено за цялата Вечност.- —

4.6.17 В този земен живот всеки един може да се яви на мястото на другия.

4.6.18 Твоето поведение към ближните ти ще доведе неумолимо до своите последици и те ще съответстват на твоето деяние.

4.6.19 Ако някога си причинил на даден човек зло, с никаква хитрост и с никаква предпазливост няма да успееш да попречиш да те сполети същото зло, независимо дали ще ти го причини пострадалият от тебе човек или пък някой друг, явил се на негово място, — независимо дали злото ще те постигне под същата форма, или ще се върне при тебе под друг облик. — —

4.6.20 То винаги ще съответства най-точно на степента на причинената от самия теб злина.

4.6.21 Който ти го причинява, само заема мястото на засегнатия от твоята постъпка дори когато последният отдавна и от сърце ти е простил, и не би бил никога способен сам да се отплаща за стореното му зло...

4.6.22 Прошка можеш да получиш, но никога не можеш да избегнеш своята "карма", последиците от своите действия.- —

4.6.23 Ти може би тържествуваш, защото последиците не те постигат веднага, но не бързай да ликуваш!! —

4.6.24 Дори десетилетия да минат, един ден ти сам ще изпиташ онова, което си накарал другите да изпитат!-- —

4.6.25 А ако възмездието не намери подходящ момент през земния ти живот, ще трябва тогава да го изживееш по-късно по същия начин, но в друга форма на съществуване, тъй като тук не е възможно никакво измъкване. —

4.6.26 Казаното тук за злото, причинено от тебе на другите, се отнася също и за всяко добро, за всяка подбудена от любовта постъпка, колкото и скрита да е тя, с която си зарадвал другите. —

4.6.27 Последиците не могат да бъдат предотвратени и не е нужно да познаваш днес човека, който ще стане един ден тяхно оръдие...

4.6.28 Рано или късно той ще се появи в твоя живот, без самият той да подозира, че чрез начина си на поведение е само изпълнител на това, което следва от собствените ти действия, както в доброто, така и в злото, което ще ти причини.---- —

4.6.29 Напълно по същия начин ти създаваш сам последиците за самия себе си чрез своето поведение и към земния си противополюс, с когото някога си се свързал по свободен избор в "брачен" съюз за този земен живот. —

4.6.30 Наистина в този случай, ти ще изпиташ истинските крайни последици едва тогава, когато си отхвърлил вече земната дреха, когато в духовно тяло си устремен нагоре към онези светли висини на вечното единство със своя разделен някога от тебе духовен противополюс независимо дали той е бил свързан с теб в брака тук на земята, или пък друг човешки дух те е придружавал в твоя брак през земния ти живот. — —

4.6.31 И дори ако за цялата ти доброта, проявена в брака, ти се отплащат само с лошо, ако цялата ти добра воля не срещне никога разбиране, ти пак не си измамен, защото единствено от тебе зависи каква "карма" ще си създадеш и твоят земен противоположен полюс не може да накърни нито на йота твоя собствен облик, сътворен по този начин от самия тебе.— //71

4.6.32 Каквото добро си направил на него, направил си го на своя собствен вечен противополюс, с когото някога, навеки съединен, ще живееш единен духовен живот, независимо дали човекът, свързан тук с тебе в брака на земята, наистина е този противоположен полюс на твоя духовен човек, или пък в негово лице с теб се е свързал дух, който чак след хилядолетия ще може да намери своя истински противополюс в духовния живот.- —

4.6.33 "Бракът" в най-висшия смисъл е само подготовка на раздвоения единичен полюс за биполярния живот на обединения човешки дух — "Мъж и Жена" — във Вечността.- —

4.6.34 Не като избягваш страхливо трудностите на подготовката, а като се стремиш да ги преодоляваш, ще постигнеш още на земята достъпното тук за човека най-високо стъпало на способността да се изживява Духът.—

4.6.35 Не без особено внимание и предпазливост искам да кажа на това място няколко думи и за мистерията, която обгръща двата противоположни полюса, мъжа и жената, и в тяхната животинска форма и която се състои във физическото уравняване на полярностите. —

4.6.38 Само в най-голяма духовна любов трябва да се извършва единението на физическите полюси, за да може то да освободи висшите духовни сили, дремещи в земното тяло на човешките същества.- —

4.6.40 Не ми е позволено да говоря повече за тези неща.

4.6.41 Който е достатъчно зрял, за да тръгне без опасност по този най-свят от всички земни пътища, за него ще е достатъчно и това кратко указание, за да стигне до възвишената, божествено сияйна цел.

4.6.42 Но нека всеки, който чете тези редове, се запита дали е достоен и подготвен да встъпи с чисто сърце в Светая светих на храма на видимия Космос, защото никъде един "осквернител на храма" не се наказва така страшно, така ужасно, както тук!-- —

4.6.43 Бракът е съчетаване на два духа и на две тела, — но в своето телесно битие мъжът и жената притежават една духовна сила, за която биха могли да им завидят и самите "Богове". //73

4.6.46 Наистина бракът се стреми и към детето, но детето съвсем не е висшият смисъл на брака!

4.6.47 Не това, че сте могли да заченете и родите деца, е гаранцията, че вашата телесна общност е истински брак!- —

4.6.48 Брак има само там, където два единични полюса от света на духовните явления, разделени в земно тяло от противоположния си полюс, отново се стремят да изградят едно биполярно единство.—

4.6.49 Действително детето, родено в един истински брак, е същевременно най-сигурно защитено в него, — обаче смисълът на брака съвсем не е единствено и само в това да се даде живот, тяло и прехрана, обучение и възпитание на идващото поколение.

4.6.50 Бракът трябва да бъде преди всичко от полза за онези които са се свързали един с друг брачно единство!

4.6.51 Нека заради вас самите бъде сключен вашият брак, — а детето ви нека бъде: изплащане на дълга ви към бъдещето!--- //74

4.7.0 # ДЕТЕТО

4.7.1 Всекичасно на тази земя се раждат хора, но и днес, както в древни времена, чувствителният човек е изправен тук пред една мистерия...

4.7.2 Наистина съвсем като животното навлиза новият човек в този свят, откъсвайки се от майчината утроба, която му е приготвила земното тяло.

4.7.3 Но — разтърсено за миг, — и най-закърнялото чувство се пробужда, щом застане пред това вечно ново чудо, щом види как се ражда едно същество като него и чуе първия му вик.- —

4.7.4 Твърде скоро това ново същество проявява своето собствено съзнание и човек с удивление вижда пред себе си една нова воля, която, макар и произлязла сякаш само от него, е насочена единствено към себе си,колкото и глупави да изглеждат средствата, използувани от нея, за да се наложи в заобикалящия я свят.- —

4.7.5 Накрая сме принудени да признаем, че тези средства са всъщност единствено правилните, тъй като те винаги съответстват точно на силите, с които разполага новото живо същество. — //77

4.7.6 Всяка нова година от живота му носи нови изяви на тази воля, нови средства, за да се утвърди тук, и в края на краищата пред нас застава един човек като нас, който често ни кара да признаем, че владее такива духовни сили, каквито ние напразно бихме се старали да овладеем някога...

4.7.7 Чудото си остава чудо дори ако се вгледаме с ясен, съзнателен поглед в едно от звената на тази верига, и всеки нов цикъл раждания твори нови чудеса, пред които човек често застава безпомощен, защото не знае как да разреши загадката на това, което — за добро или за зло — става тук.-- —

4.7.8 А и ти няма никога да разрешиш загадката, надничаща от детските очи, ако не осъзнаеш ясно, че си изправен пред едно съвършено ново същество.-- —

4.7.9 Ти търсиш прекалено много да откриеш себе си в своето дете, твърде много се оставяш да бъдеш подведен от физическата прилика, не останала скрита за твоите очи, виждаш себе си и своя род и в дарбите или недостатъците на своето дете и си склонен да приписваш всичко това на духовното същество, което ти се доверява в твоето дете. - —

4.7.10 Наистина земната дреха, в която получаваш детето си, е изградена от твоята кръв, от твоите, клетки и физически ти му предаваш едно наследство от векове. —

4.7.11 С него детето ти получава немалко сили на тази земя, които ти наричаш "духовни", защото не знаеш още какво изобилие от дълбоко тайнствени сили крие това земно тяло, а единствено тези сили са носители на качествата, които непрестанно те подвеждат да преоткриваш твърде много себе си в своето дете.--- //78

4.7.12 В това земно тяло, учейки се да свири като на арфа върху неговите най-неуловими сили, живее нещо, което не е от тази земя...

4.7.14 Това "нещо" е Човекът на чистия Дух, който се свързва тук с човека животно на тази земя в една от най-нисшите форми на изявата си и който намира на земята "спасение" само ако надделее това "животно". —

4.7.15 Той не е наследство, което твоето дете дължи на теб, колкото и да ти е задължено то за унаследената форма на своите мозъчни гънки!

4.7.16 Той произлиза от същите висши сфери, от които е и духовният Човек у тебе, в когото ти вероятно още не си познал себе си и навярно така си го потиснал чрез силите на тялото си, че вече дори не подозираш за неговото съществуване и се отъждествяваш в себе си само с онези фини телесни сили, които у повечето земни хора са заели мястото, на тяхното духовно съзнание. —

4.7.17 От очите на детето ти той се взира изпитателно в твоето лице, макар тези очи да не са още напълно овладян от него инструмент и търси дали няма да открие тук на тази земя Човек като себе си, който да не е още обвързан... //79

4.7.18 В случая имаш всички основания да изпитваш благоговение пред своето дете, ако духовният Човек в теб не е пълен господар и повелител на фините физически сили в твоето тяло, защото той те гледа още изначално чист от очите па детето ти.—

4.7.19 В твоите ръце сега е поверена неговата съдба.-- —

4.7.20 Почти само от тебе зависи дали този духовен Човек, който (ако в случая не става въпрос за някое от редките изключения, споменати вече на друго място) още не е живял на тази земя, който никога не ще се върне на нея и който представлява неповторимо явление във всеки нов човек,— дали той ще се научи свободно да владее в твоето дете онова, което си му дал като телесно наследство. —

4.7.21 Ако си толкова влюбен в себе си и в своите качества, че си готов да виждаш и в своето дете само себе си и своя род, едва ли ще направиш така, че новият духовен Човек, който ти се е доверил, да стане господар на всичко, което трябва да се научи да владее...

4.7.22 Ти обаче нямаш пред космичните закони никакво право да направиш от детето си само огледало на тебе самия, защото най-святото и най-висшето, което се изявява в това същество, стои неизмеримо по-високо от придобитото чрез теб телесно наследство...

4.7.23 Но и това не е всичко — духовното и физическото начало не могат да се свържат по между си без възникналите в далечното минало душевни сили които не са стигнали още до пълното си развитие и сега жадуват да се изявят в твоето дете! --- //80

4.7.24 И тези сили то не е наследило от теб!

4.7.26 Ти нямаш право да приписваш на своето кръвно наследство душевните сили у детето, ако те са носители на високи заложби! —

4.7.27 Нямаш право да потискаш, нито дори да ограничаваш душевните сили на детето, ако те не отговарят на твоите желания!- —

4.7.28 Правата, които са ти дадени съгласно космичните закони по отношение на твоето дете, са строго ограничени.

4.7.29 Ти имаш единствено правата на домакин, на чиято закрила един висок гост е оказал честта да се довери, при което гостът е в такова състояние, че не може сам да се защити.-- —

4.7.30 Всяко "възпитание" на твоето дете трябва да изхожда от това разбиране, в противен случай ти постъпваш — макар и с добри намерения — лошо, и то именно тогава, когато си очаквал най-добри резултати!-- —

4.7.31 На тебе се е доверил един духовен Човек, на когото ти си дал само тялото, за да му служи като жилище тук на земята.— //81

4.7.32 Той сам е донесъл своите съкровища със себе си, а не ги е получил от тебе.- —

4.7.33 От теб той очаква единствено подслон и храна както и да му помогнеш да си намери в предоставената му от тебе къща слугите от които се нуждае, за да утвърди своето господство тук на тази земя. -- —

4.7.36 Нека те знаят колко добре ми е известно, че детето, което трябва да "възпитават" и да поучават, е в повечето случаи из основи повредено от "родителската дисциплина". —

4.7.37 Тук аз се обръщам преди всичко към онези само, които са дали кръв и живот на детето, и говоря за такова дете, което още не е било лишено от изначално даденото му право поради —криворазбрани "родителски права", - което не е още започнало да си отмъщава, а това отмъщение е неизбежната защита на всяко дете, духовният Човек у което е потиснат по вина на неговите родители, а душевните му сили — заставени да робуват на кръвното наследство.

4.7.38 Твоето , дете може да ти бъде мъдър учител, ако съумееш да видиш как чистият духовен Човек у него постоянно напира през всички наследени от теб физически обвивки. ——

4.7.39 Детето ти е може би много по-старо от теб самия поради онези душевни сили от далечното минало, които отново се обединяват у него и които се стремят да постигнат в този човешки дух трайното си единение. —

4.7.40 Не можеш да очакваш твоето дете да те зачита, ако то стои много по-високо от теб...

4.7.41 Недей мисли, че можеш безнаказано да наложиш на детето си удобните за теб духовни окови само защото то още не знае нищо за себе и за своето достойнство като човек!—

4.7.42 Има нещо в твоето дете, за което не остава нищо скрито!- —

4.7.43 Много по-точно, отколкото си склонен да допускаш, то запечатва завинаги всеки поглед и всяка дума и макар че детето е принудено все още да се прекланя външно пред твоята воля, в крайна сметка, ако упражняваното от теб насилие не е само една закрила, победеният ще бъдеш ти.

4.7.44 По-голямата сила на твоята ръка не ти дава никакво право да отклоняваш чрез насилие от неговия път и да принуждаваш да следва избраната от теб насока едно същество, на което ти си дал, в определена чрез, тебе форма, само живота на плътта.-- —

4.7.45 С неумолима справедливост законът на Духа в края на краищата ще възтържествува.- —

4.7.46 Ако си го нарушил, недей да се чудиш, когато един ден твоята вина те накара да изпиташ нейните горчиви последици. //83

4.7.47 Колкото по-грижливо и внимателно се отнасяш към божествената искра, която ти се е доверила в лицето на твоето дете, толкова повече ще започнеш отново да долавяш и в теб самия божествената искра — може би детето ти ще ти помогне и наистина да я намериш,-- —

4.7.48 Тогава ще почувстваш какво е имал някога предвид онзи Богочовек с често цитираните думи, че всеки, който иска да постигне в себе си "царството небесно", трябва да стане първо като "децата".

4.7.49 Не за онова, което даваш на своето дете като "възпитание", пари и знания, ще ти бъде то един ден благодарно, — а само затова, че си му дал възможност да стане от него онзи човек, който е искал да изяви своята духовна същност чрез него, ти ще спечелиш неговата благодарност. —

4.7.50 В един и същи родителски дом често има много деца, които, "братя и сестри" по кръв, са необмислено смятани като растения от един и същи вид, макар че за духовно "зрящия" между тях често могат да се срещнат по-големи различия, отколкото между народи от напълно чужди помежду им раси.- —

4.7.51 Не само изявата на духовния Човек е неповторима и различна у всяко едно дете на този свят, — но и душевните сили, които се натрупват като кристали около всеки такъв духовен център, винаги образуват напълно нови форми, създадени понякога в течение на редица човешки поколения. --- //84

4.7.52 В дадено дете могат да се проявят душевни сили, формирани от волеви импулс, принадлежал някога на човек от далечни земи...

4.7.53 В друго пък се изявяват може би душевни сили, дължащи своето първоначално формиране на човек, живял на тази земя преди още да са били поставени основите на пирамидите...

4.7.54 А душевните сили на трето дете са били може би формирани от човек, който е бил насилствено принуден да напусне този живот или е умрял като мъченик за своите убеждения...

4.7.55 В дома на един бедняк може да се роди дете, чиито душевни сили са получили в миналото своята форма на някой престол, а в детето на един богаташ могат да се стремят към крайната си изява душевни сили, формирани навремето от импулса на някой бездомен скитник...

4.7.56 И децата на една и съща родителска двойка могат да носят в себе си всеки възможен оттенък на всички тези форми, образувани от душевните сили чрез импулси на отдавна забравени поколения...

4.7.57 Твоята задача не е да пречиш чрез "строго възпитание" и външно насилие на изявата на онези душевни сили, които чувстваш, че са произлезли от лоши импулси, тъй като постигнатото по този начин си остава винаги само една илюзия дори ако твоето дете, издигнало се до високо положение, направи по-късно така, че да се забрави външно онова, което то въпреки всичко продължава да . носи у себе си. — — //85

4.7.58 Твоята задача по-скоро е да пренасочиш тези душевни сили, така че те още в ранна възраст да постигнат изявата, към която се , стремят, отправени обаче към такива дели, които не биха могли да навредят нито на твоето дете. нито на другите.-- —

4.7.59 Доста "семейни скандали" биха се избегнали, ако съществуваше желанието, щом се забележат първите признаци на нещо недобро, тези не особено радващи душевни сили да бъдат веднага "пренасочени" ,и отправени по пътища, които съответстват на техния стремеж, без обаче да крият опасност.-- —

4.7.60 До какъв вид "пренасочване" да се прибегне, зависи от всеки отделен случай и решението трябва да се вземе след трезва и внимателна преценка.

4.7.61 Но нека никой не се заблуждава!

4.7.62 Ако един импулс не смее да се изяви поради страх от наказание, това не значи още, че той е унищожен!-- —

4.7.63 А освен това целта не е да се унищожат нежеланите душевни сили, защото всяка душевна сила е сама по себе си добра и може, при правилно насочване, да доведе до най-благоприятни резултати и да допринесе за усъвършенстването на човека.-- —

4.7.64 Досега говорих само за онези образувания от душевни сили, които са се появили в света на последиците, породени някога от низки импулси.

4.7.66 Иска ти се да видиш и в твоето дете проявата на образуванията от душевни сили, създавани от теб самия, а виждаш, че у това дете живее и се проявява нещо съвършено друго.- —

4.7.67 Тук от тебе се изисква възвишено и мъдро себеотрицание. Често се налага да, направиш и най-тежки жертви, ако не искаш да извършиш престъпление спрямо душата на своето дете. —

4.7.68 Може би от дълги години вече си мечтаеш, и дори си предрешил до най-малките подробности, какво трябва да "стане" един ден твоето дете? —

4.7.69 А сега виждаш, всичко това, което си изградил с най-добри намерения, разрушено и разбито от характера на детето ти за който, не можеш да не държиш сметка.- —

4.7.70 Тук ще се разбере дали любовта ти към твоето дете е наистина насочена към самото дете, към този нов, единствен по рода си човек, който трябва да се научи да живее тук само своя живот или пък, несъзнателно заслепен, си виждал в любовта си не своето дете, а единствено самия себе си...

4.7.71 Сигурно няма да ти е леко да се решиш, но ако наистина искаш ,да постъпваш мъдро, и в съответствие с вечните космични закони ще трябва заради самото дете да забравиш и погребеш желанията си.--- //87

4.7.72 Природата те е определила за продължител на телесния живот на тази земя, за да може истината на духовния Човек да се изяви тук в безкрайно многообразие, докато той се освободи накрая от своя стремеж към дълбините.

4.7.73 Бъди в помощ на природата, — в помощ на всичко духовно-човешко, което получава от твоята кръв своето земно тяло!- —

4.7.74 Така ти ще спомогнеш най-много и за "спасението" на духовния Човек у теб самия. —

4.7.76 А ако ти е трудно да ми повярваш, че на детето си можеш да дадеш само земното тяло, тогава трябва да ти напомня, че — според традиционното земно схващане — на Духа се приписват доста много неща, дължащи се единствено на силите в самото земно тяло...

4.7.77 За развитието на тези унаследени фини физически сили, тълкувани погрешно като сили на Духа, е наистина от много голямо значение, дали духовният Човек е станал вече господар в самия тебе, или ти още робуваш на своята животинска природа!-- //88

4.7.78 Само от физическо естество обаче са силите, чрез които можеш да предадеш на своето дете всичко, което то получава като "заложби" или "таланти" от теб. —

4.7.79 Погрижи се детето ти да може да благослови това наследство!--- //89

4.8.0 # НОВОТО ЧОВЕЧЕСТВО

4.8.1 Докато на тази земя живеят хора, свързани помежду си с някакъв вид обществени връзки, винаги ще има такива, които ще са недоволни от типа обществен живот, който ги свързва с другите хора, но въпреки това човечеството никога няма да открие съвършената държавна форма. —

4.8.2 Винаги привилегиите на едни ще бъдат в ущърб на други и винаги само малцина ще бъдат склонни да се откажат от привилегиите си, макар и да виждат, че те са за сметка на другите.

4.8.4 Колкото и да се прокламира на теория блаженството за всички хора на земята, действителността винаги ще се надсмива над всички теории. —

4.8.7 Винаги ще са малко на брой хората надарени от природата с таланта и силата да внасят ред в хаоса и да направляват това, което без ръководство не би могло да допринесе полза нито за себе си, нито за другите.- —

4.8.8 А още по-рядко ще се срещат онези, на които природата е дала по рождение правото да владеят, — — да владеят над всичко, което не може и не иска само да се владее.

4.8.9 Във всички светове на Космоса, независимо дали те се разкриват пред физическите или пред духовните сетива, цари системата на "йерархията", цари подчинение и надчинение и все по-малък става броят на действащите сили, колкото по-надалеч се простира властта и влиянието им.-- —

4.8.10 И общественият живот на земния човек е също подвластен на този закон, така че всеки произвол, стремящ се с най-добри намерения да създаде "равенство", е поначало сам по себе си обречен, — той неизбежно върви по изпълнения с разочарования път, предопределен от природата за всяко човешко умуване, което не е узнало още нейния закон или пък го пренебрегва, ако го е знаело. —

4.8.11 Във всеки тип обществен живот при хората на земята може да се изгради съгласно естествения закон йерархия и степенуване и ако не съществува съзнателен стремеж към тяхното изграждане, природата сама си изгражда своето без оглед на броя на жертвите, наложени от този неумолим закон... //94

4.8.12 Нищо не може да бъде заобиколено или пък постигнато по друг начин там, където властва универсалният, космичен закон.—

4.8.13 Ала не с това, че е бил роден в царски дворец, един човек става "цар" и цялата мъдрост на някой философ, желаещ да види хората щастливи под своето управление, не може да направи от него "държавен водач".

4.8.15 Обаче не всеки "цар", загубил своето царство, престава поради това да носи царска мантия, — — и обратно, не един трон е бил събарян от някой враг на "царската" власт, който съвсем не е подозирал, че самият той е -"цар", само че неоткрит още от своята страна.-- —

4.8.17 Малцината на тази земя, които могат да обгърнат с поглед едно по-широко зрително поле в пространството и времето, са принудени да заявят въпреки всички мними доводи против, че всичко, смятано от земния човек за "развитие" на "държавното устройство", е само една суетна заблуда и че човечеството и след хилядолетия ще пролива кръвта си в същите борби за надмощието на тези или онези, както и днес, и преди хиляди години, когато са залязвали цивилизации, чиито следи никой още не е открил...

4.8.18 Ту "народът" ще става жертва на илюзията, че може да бъде "владетел" и да владее себе си — "владетеля",ту царе, в които няма нищо от истинската "царственост" и нейната мистична мощ, ще се опитват да задържат с оръжие трона, който, не им принадлежи, и съдбите вечно ще се сменят, докато последните хора на тази планета, освен ако духовното прозрение не ги възпре, не се избият взаимно, защото и последното животно ще е вече заклано, а последното растение — отдавна загинало сред пясъците и ледовете, — понеже тази Земя ще трябва някога да изстине, а вечното "спасение" на земния човек ще бъде дочакано едва в един нов космичен период.-- —

4.8.19 Горко на "последните човеци", защото легендата за Каин и Авел ще се повтори тогава хилядократно, ако земният човек не се опомни преди това, за да осъзнае, че всяко "ти" е едно "аз", което търси да намери себе си в другия.-- //96

4.8.20 Всеки един от малцината, за които Духът и високото духовно посвещение е просветлило с ясна светлина необятните широти на времето и пространството, споделя изцяло с мен желанието: — да би могъл само някой от тези, които се надяват през днешните или идните дни да дарят трайно щастие на този земен свят, да види това, което ние, малцината, почти убити от състрадание към другите, сме принудени ясно да виждаме!- —

4.8.21 Той положително би се вцепенил от ужас и с дълбок срам в сърцето си би прогонил в най-скрития кът на своята душа всяка мечта за бъдещето, никога вече не би търсил на тази Земя това, което неговият дух му сочи и което той, изпаднал в тежка заблуда, си въобразява, че може да изгради на тази космична прашинка, наречена "Земя". —

4.8.22 И все пак в мечтите на тези "ощастливители" на човечеството има много истина, само че щастието, което те желаят за хората, не може никога да се постигне на земята, то не може да се създаде със земни средства, не може да стане участ на човека на тази земя, ако той остане такъв, какъвто те си го представят.-- —

4.8.23 Нека потърсим затова едно друго, "ново човечество", човечество, което, макар и да живее на земята, радвайки се, доколкото е възможно, на земния живот, отдавна вече не е само "от тази земя"! —

4.8.24 Ние трябва да поведем човека към един по-дълбок извор на щастие, към извор, който по-обилно блика, ако искаме да помогнем наистина братски на заслепените от илюзията за земно щастие "доброжелатели на човечеството". — //97

4.8.25 Ние трябва да ги спасим от тях самите и от техните мечти, за да направим истината, която те смътно предусещат, но се опитват да я заключат в безплодни мисловни конструкции, действително полезна за човечеството.-- —

4.8.26 Не е наистина в границите на възможното един истински праведен човек да въздаде някога справедливост на всички, но всеки един може да се стреми към справедливост, помагайки по този начин да се неутрализира онази воля за несправедливост, която и божествените сили не биха могли да премахнат от този земен живот.- —

4.8.27 "Щастието на човечеството" е щастие на отделния човек и то може да се постигне само в душата на всеки един. —

4.8.28 "Новото човечество", което може някога да се появи на тази земя, положително няма да очаква вече щастието си отвън — то ще осъзнае, че нещата от този земен свят са само това, което ние правим от тях, и че само дотолкова могат да определят поведението ни, доколкото ние се оставяме да го определят...

4.8.29 Вътрешният свят на отделния човек трябва да стане свят на покой и чисто щастие и в него само ще може земният човек да намери истинското си щастие.-- —

4.8.30 Как да се постигне това щастие на индивида, се вижда от учението, разкриващо се в тези книги.

4.8.31 Че следването на неговите указания може да направи много по-щастлив и живота във външния свят, не би отрекъл никой, който веднъж е разбрал, че, целият живот на този външен свят е само изява на невидими силови въздействия.---- —

4.8.32 Отвътре трябва да покълне всичко, което може да донесе истинско щастие във външното земно съществуване. —

4.8.33 Отвън е само полето на изява на силите, които се коренят единствено в най-вътрешните дълбини на душата.

4.8.34 Който се опитва да поправя външното,ще пожъне само мними успехи, ще постигне само мимолетно щастие и постигнатото от него ще трябва скоро да се сгромоляса, тъй като ще му липсват корените, които да го запазят във външния свят.

4.8.35 Дано тази "Книга за Човека" отвори очите на мнозина, които, изпълнени с най-благородни стремежи, пилеят днес все още силите си, защото се надяват да изградят във външния свят "щастието на човечеството"!

4.8.36 Дано търсещите днес от сутрин до вечер спасение навън насочат най-после погледа си навътре!

4.8.37 Само ако вътрешното вглеждане замести насочения навън поглед, ще може и външният живот на човечеството да се изпълни с човешко достойнство.-- —

4.8.38 Едва тогава могат да станат осъществими доста "мечти за бъдещето", които използуваните досега средства само излагат на опасността да се разсеят като утринна мъгла.— —

4.8.40 Новото човечество" няма вече да се опитва да насилва отвън онова, което то ще се научи с много по-голям успех да направлява отвътре.---- —

4.8.41 У всеки един "от новите човеци" ще се разкрият сили, засенчващи всичко, на което човекът от "старото човечество" се е възхищавал гордо като на "духовно завоевание",— без да съзнава вътре в себе си, че никакво мислене не може да постигне "Духа , който като силата на мълнията изпълва целия свят и няма никога да бъде поставен в услуга чрез мислене, чрез външна механика, винаги ще се надсмива над карикатурата, представена за негова същност от "духа" на толкова "мислители".-- —

4.8.42 Твърде далеч от всякакви илюзии, аз знам много добре, че истинският Дух няма да може нито днес, нито пък утре да се разкрие навсякъде, тъй като старото човечество систематично е засипвало всички кладенци, през които човекът на нашето време би могъл да намери в себе си дълбините, където ромонят изворите на всяко бъдещо развитие.

4.8.43 Но някога тези извори отново ща избликнат и тези, които ще могат тогава да черпят от тях, ще бъдат в състояние да постигнат чрез силите на истинския Дух много неща, които хората днес напразно се мъчат да осъществят с пълно напрягане на мозъчния си капацитет.

4.8.44 Но и тогава тази земя няма да стане "рай" и неукротени сили ще държат винаги в окови повечето хора.- —

4.8.46 Възможно е още настоящото поколение да стане свидетел на неговите първи изяви, — но децата на нашите деца положително ще знаят един ден за неговите сили, както ние днес познаваме онези сили, които човекът от старото човечество си е мислел, че е изтръгнал от природата, защото е съумял да ги постави с хитрост, отвън, в своя услуга.

4.8.47 Свещените книги на древността обаче с право възвестяват едно царство на "Синовете на Светлината" и едно царство на "синовете на тоя век" на неуравновесимите външни сили и един истински знаещ е казал: "Синовете на тоя век в своя род са по-досетливи от синовете на Светлината".- —

4.9.0 # ЗАКЛЮЧЕНИЕ

Ние видяхме вече Човека по всичките му пътища.

Видяхме го в неговото начало, докато е живеел още с Бога, видяхме и "падението" му от високата Светлина.

Видяхме как той се е свързал, с животното и в това самоналожено изгнание се мъчи отново да постигне изначалното си щастие.

Придружихме го по пътеките на заблудата и по пътя към истината и се убедихме, че тази Земя не може никога да стане родина на човека и че истина са били казаните някога, от един мъдрец думи:- —

"Всяка твар очаква да бъде освободена от синовете Божии” —

Всяко решение на този въпрос зависи единствено само от тебе и нищо не би могло да се противопостави на твоята воля, щом веднъж вече си взел решение. —

Но може би именно вземането на това щение е крайно трудно за теб.

На тебе ти се иска да постигнеш най-висшата цел, но волята ти още не е насочена към нея.

Ако ти можеше да вложиш цялата си воля, блаженството на овладелия волята си ще те изтръгне с ликуващ вик от всяко съмнение. —

Твърде много са съгрешили към теб онези, които са ти описвали пътя към Светлината като път на непрекъснато лишение и въздържание, парализирайки по този начин волята ти и привързвайки я към земята.

Ти виждаш от моите думи, че си бил неправилно съветван и че по твоя път към Светлината нищо не ти пречи да откъсваш цветята и плодовете, които растат от двете му страни.

Дори нещо повече — ти ще се научиш да обичаш истински живота на тази земя едва тогава, когато почувстваш, че си тръгнал по своя път към Светлината.- —

Пътят ти към Светлината е път към самия тебе и — към твоя Бог, който е скрит в теб.

За ,живия" Бог говоря аз, а не за някакъв "бог" на идолопоклонници. —

Колкото повече се отдалечаваш по този начин от него, толкова повече ще се изплъзва той от тебе, така че ти ще станеш плячка на същия този външен свят, на който би могъл да заповядваш, ако беше съзнателно свързан със своя Бог.

Само един акт на съзнанието би могъл да ти даде ключа, с който ще можеш да отваряш всички порти, водещи към най-съкровена мъдрост..

Дори и тук, в този външен свят, ти живееш само в тази сфера, която ти се разкрива според степента на твоето самосъзнание, — и все пак мнозина живеещи на същото място се самосъзнават по съвсем различен начин в изключително разнообразните светове на преживяване, които царството на външния свят включва в себе си.- —

Но ти така си се свързал със съществуването на тези външни неща, че сигурно ти се струва просто някакво "чудо", когато чуеш за човек, който, може да встъпи съзнателно в един по-висш свят, за който едва ли подозираш, тъй като съзнанието ти трепти само в ритми, които са твърде различни от трептенията, разкриващи пред някои други този по-висш свят...

За теб истинска "реалност" е външното и ти само с недоверие се обръщаш към своя вътрешен живот, където ти се струва, че има единствено "самовнушение" и фантазия.

И тук е в сила казаното ти вече от мен:- —

Никога не ще можеш да намериш "Действителността" вътре в себе си, ако не и се довериш смело преди още да я познаваш...

Толкова повече ще се отдалечаваш от Действителността, колкото повече се страхуваш от "заблуда" и първо искаш "доказателства'' там, където "доказателството" може да дойде само като награда за твоя дръзновен стремеж. —

Ти постъпваш съвършено правилно и разумът ти не те подвежда, когато в този външен свят винаги искаш първо "доказателства", преди да му се довериш, защото този свят на външните неща е наистина свят на заблудата и дори "доказателствата", които той може да ти предложи, са рядко свободни от заблуда. —

Ти толкова си свикнал да се осигуряваш в света на постоянната заблуда, преди да се решиш да действаш, че смяташ за необходимо да проявяваш същата подозрителност и в света на "Действителността". —

В твоята "истина", станала чрез "доказателствата" неприкосновена за теб, има толкава много груба или изтънчена измама, че ти вече нямаш никакъв критерий, — а когато някога, наистина насочван по следата на истинската Реалност, намираш абсолютната истина, ти страхливо я пропъждаш от себе си, защото мислиш, че си само в плен на една празна илюзия, и защото отдавна вече си станал роб на своята "истина".---- —

Ще трябва първо да се научиш да вървиш по съвсем нови пътища, преди да можеш да стигнеш някога до истината такава, каквато тя в действителност е!

Тук наистина е крайно необходима една преоценка на всички ценности!

"Мислителите", които все отново и отново си измислят своята "истина", няма никога да имат край и ако се задоволяваш с измислени "истини", лесно ще намериш най-различни истини, които да допаднат на твоите пред-разсъдъци и на външното ти умонастроение.

Искаш ли обаче да стигнеш до самата Истина такава, каквато тя е и каквато сияйно се изявява във вечно нова Действителност, ти ще трябва да търсиш в себе си и само в най-съкровените ти дълбини ще ти се разкрие някога Истината.

Тогава ще ти стане ясно какво иска да ти каже тази книга.

В нейната нова редакция, намираща се сега в твоите ръце, аз се опитах да доизясня доста още неща, така че да не може вече да възникне никакво съмнение, как трябва да тълкуваш думите ми, за да ти донесат те благословия.

Но и най-ясната форма на словото няма много да ти помогне, ако не се стремиш сам се издигнеш в себе си до светла яснота. —

Постигнеш ли сам в себе си яснота, сигурно никоя моя дума няма да бъде вече "неясна" за теб, защото това, което идвам да възвестя пред тебе, е само по себе си "светлина" и който наистина се стреми към Светлината, ще намери тук онова, което търси.—

С готовност признавам, че твърде често съм принуден да създавам в тази книга думи за неща, които трудно се поддават на обяснение и че тези думи се разкриват само за готовия да ги почувства.

Но когато някой ти разказва за страна където може да се изкопае злато, ти положително не би се възмутил от това, че не му е лесно да опише пътя дотам, който ти не познаваш...

Е, добре: — и аз тук ти описвам път, който трябва да те доведе до една "златоносна страна"!

Струва си трудът да се научиш правилно да тълкуваш моите думи...

И ако не ти липсва смелостта радостно да извървиш посочения ти от мене път, ти наистина ще откриеш в себе си най-богато златно находище, което никой никога не ще може да ти отнеме.--- —

4.10.0 # ПОСЛЕДНО НАПЪТСТВИЕ

Които искат да си помогнат, трябва да бъдат от род един! —

Светлите братя, които сега те съветват, и те са човеци!

А не истукани без чувства, — невъзмутими и хладни към всичко, мъртви за този живот! -- —

Копненията хорски са святи за тях.

Всяко жадуване сред грях и заблуда пред нас е разкрито: без път е то търсене на красотата предвечна...

Затова тук утъпкваме проходими пътеки.

Затова тук и сочим път към Светлината на блудните братя,- —

С разбиране топло и със любов.

Бо йин Ра

\# том\_05 КНИГА ЗА ЩАСТИЕТО

Bo Yin Ra - Бо Йин Ра

КНИГА ЗА ЩАСТИЕТО

Съдържание:

5.1 # Прелюдия

5.2 # Дългът да бъдем щастливи

5.4 # Любов

5.5 # Богатство и бедност

5.6 # Пари

5.7 # Оптимизъм

5.8 # Заключение

5.1 # Прелюдия

Не си ли виждал как детето, което строи пясъчни кули, заплясква радостно с ръце, щом завърши творението си? — —

Ето го твоя учител, ти, който жадуваш за щастие...

Ето един човек, който е намерил щастието, и ако ти не решиш твърдо да търсиш щастието като това дете, напразно ще се измъчваш, напразно ще жадуваш за своето щастие.

Всяко щастие на земята, а за него само ще се говори в тази книга, е щастие на сътворяващия — — било като твори в себе си величавото царство на любовта, било като изгражда от Дух творбата си или пък като осъществява творческата си воля, създавайки материални ценности. — — —

Единствено радостта на твореца от неговата творба е щастие и всичко друго, което наричаш с това име, ако му се довериш, само ще те подведе, лишавайки те от истинско щастие, доколкото тази земя може да ти даде такова...

Ти, който обичаш и който намираш щастието си единствено а своята любов, кажи ми, какво друго е любовта ти ако не радостта на творец?! — —

Чувствата са силите, с които твориш, и ако си наистина "щастлив" в любовта си, тогава ти си издигнал храм в царството на чувствата, в който не може да влезе никой освен теб и в чиято Светая светих е образът на Бога, на който ти, като жрец на своята любов, служиш и принасяш жертви...

Може би още никога не си съзнавал, че в този смисъл ти си творец, — усещаш се може би овладян от чувства, които те водят, често пъти против волята ти, — мислиш се окован във вериги, защото просто искаш да носиш вериги, и живееш с илюзията, че всичко това идва само отвън и свободно си играе с теб съгласно законите, отвеки присъщи на земния живот?? —

Сам пречиш на себе си, ако мислиш така!———

Ти наистина следваш един непобедим, вечен закон, когато душата ти се разтваря за потока на любовта, от която е проникната цялата Вселена и която с тайнствена сила привлича взаимно душите и телата, но подчиняваното ти на този закон напразно само обещава щастие и ти никога няма да постигнеш щастието си а своята любов, ако тя не успее да пробуди у тебе твореца. — — //6

Това, което те прави тогава истински "щастлив", е твоето собствено творение — съграденото от хаоса на чувствата и резултатът от това съграждане — хармонията на душата, която постига своето съвършенство, като се отдава на другата душа. — —

Дори онази чувствена наслада, която сред хората, непознаващи по-възвишено желание от животинския нагон, минава за любов, и тя заставя най-ниските чувства да си изграждат измамни кули, където те, като роби на мимолетното си щастие, издигат идола на своите похотливи блянове. —

Но ти, който обичаш и който си твърдо решен да станеш истински "щастлив", ще трябва да търсиш друг вид щастие и ако наистина обичаш, то щастието на физическото усещане ще бъде за тебе винаги неотделимо от щастието на душевното единение. —

Само като творец можеш да постигнеш това щастие на душата! — — — //7

Ти все още се оставяш да бъдеш лесно заблуждаван и всеки ден очакваш щастието да дойде при теб отвън. —

За един то е обичта на любимия човек, за друг - някакво дело, което би желал да види осъществено, а на трети му се струва, че то се състои единствено в освобождаването от мъките и неволите на всекидневието.

Но дори ако постигнеш всичко това, накрая пак ще си принуден да признаеш, че още нещо липсва за твоето щастие, и ще продължиш неспокойно да търсиш, макар че постигнатото днес ти е изглеждало някога твоя най-висша цел. —

Ти дори не подозираш какво щастие крие в себе си животът на тази земя, не подозираш, че земното щастие е залог и почва на всяко "вечно" щастие! —

Безсмислено ще бъде за теб това земно съществуване, то ще се превърне във верига от всекидневно подновяващи се по-големи и по-малки мъчения, ако не намериш тук на тази земя своето земно щастие! —

Не вярвай на онези лъжливи учения, които ти обещават "щастие във Вечността", ако се откажеш от щастието на тази земя! //8

Тук и сега, в този час, докато четеш тези редове, ти си също сред Вечността и това, което не съумееш сега да си създадеш, няма да може во веки веков и никой Бог да ти даде...

Трябва да се научиш да разбираш, че всяко щастие е само резултат от една способност, която носиш в себе си, и че никога няма да можеш да станеш щастлив, нито сега, нито в някоя друга форма на съществуване, ако не съумееш да развиеш тази способност, ако лениво чакаш да срещнеш някога щастието си или пък ако вярваш, че то трябва да ти бъде дадено отвън като "награда" за делата ти, като дан на "Божествената справедливост"! — — —

Само като творец можеш да извоюваш и да запазиш трайно щастието си!

Само онова, което сам съумееш сега да изградиш в себе си, вечно ще ти носи удовлетворение!

Само ако знаеш как да твориш щастието си, ще бъдеш щастлив във всяка форма на съществуване! — — — — — — —//9

5.2 # ДЪЛГЪТ ДА БЪДЕМ ЩАСТЛИВИ

Малцина на тази земя знаят истински как да изпълнят с щастие своите дни и по-добре е тези малцина да не говорят за щастието си, ако не искат завистта да стане техен подмолен противник.

Неизброими обаче са онези, които жадуват за щастие, без някога да го постигат, защото не знаят, че единствено те самите могат да станат творци на своето щастие.

Те се стремят към щастието като към забранен плод, защото искат да го получат като подарък, макар и да чувстват смътно, че то може да се придобие само на една справедлива цена.

От младини им е повтаряно, че всяко земно щастие било дар на случая и че на благородния не подобавало да се стреми към щастие.

До ушите им никога не е стигало учение, което да им говори за задължението така да използват живота на тези земни дни, че той да стане извор на трайно щастие.

На всички тях наистина им се иска "да бъдат щастливи" и всеки се опитва да постите това по свой начин, но те смятат, че щастието трябва да дойде като добавка, и хиляди друга неща са всъщност по-важни за тях от собственото им щастие. //10

Но който е решен да извоюва щастие, трябва да се стреми само към щастието си и всичко друго, което би желал да постигне, трябва да бъде подчинено на този стремеж и мъдро вплетено в него. — —

Никое друго желание не бива да спъва волята му да сътвори чрез своите свободни действия най-голямото щастие, което може да му предложи тази земя.

Никоя друга задача не бива да стои за него по-високо от дълга да постигне най-чисто и трайно щастие и да умножи щастието на тази земя за себе си, а по този начин и за другите.

Пагубни учения са смятали от най-стари времена, че земното щастие е достъпно само за малцина — за всички други било завинаги невъзможно да постигнат своето щастие.

Хората не подозират, че тази земя крие неограничени възможности както за щастие, така и за нещастие, и че волята на човека — не неговото желание! — направляват и в двата случая всички събития... //11

Мнозина смятат, че имат "силна воля" — и все пак си остават само роби на желанията си, които може би успяват понякога да раздвижат отчасти волята им и тогава те скромно се задоволяват с получения резултат и не се стремят към нищо повече, защото мислят, че отдавна са стигнали до границата на всяка волева изява.

Но ако знаеха на какво в действителност е способна волята на човека, то броят на щастливите на тази земя скоро би станал много по-голям, отколкото би дръзнал да се надява и най-смелият мечтател, който си въобразява, че всички възможности за щастие зависят от победата на неговите идеи за преобразяване на света. — —

Ние сме това, което нашата воля прави от нас!

Ние сме само дотогава "играчки в ръцете на съдбата", докогато оставяме съдбата да си играе с нас. — —

Ние сме само дотогава "преследвани от нещастия", докогато тичаме пред нещастието, опитвайки се да го избегнем. — — —

Ние сме само дотогава "онеправдани от щастието", докогато не искаме да признаем, че на тази земя имаме задължението винаги да се стремим към възможно най-голямото земно щастие. — — //12

Грях е да не жадуваш за щастие, но още по-голям грях е да не влагаш цялата си воля, за да сътвориш тук щастието си!

Греховна и оскверняваща всемогъществото на Духа е също и жалката скромност, с която някои се стремят към щастието. —

Така за един е вече щастие, ако съумее да прехранва без грижи себе си и своето семейство.

За друг би било щастие да живее в замъци и да се вози в каляски.

Трети пък вижда "щастието" си в слава и почести, в постове и титли.

Малцина само знаят, че нито богатството, нито почестите могат да дадат щастие и че щастието е сила, която на всеки човек отмерва от всички земни блага точно толкова, от колкото тъкмо той се нуждае, за да живее щастливо, — ни повече, ни по-малко.

Който мисли, че ще намери щастие в придобиването на дадени земни блага, той търси всъщност тези земни блага — не щастието! //13

Щастие е удовлетворението на твореца от неговата творба.

Но тази творба никога не свършва и нейният създател познава само "почивни дни" — съботи на душата, които му дават нова сила за ново творчество.

Щастливият по всяко време е творец и никога не се изморява да твори.

Това, което той творчески създава, е основа и предпоставка за неговото щастие, а щастието му е силата на твореца, която му дава всичко необходимо за неговото трайно удовлетворение.

Не всички имат едни и същи нужди, но всеки, който се заеме да сътвори щастието си, постига всичко, от което наистина се нуждае за своето щастие.

"Първо търсете царството на Бога и Неговата правда, и всичко останало ще ви се придаде!"

Колко зле са тълкувани тези думи на Учителя от Назарет!

Наистина съгласно книгите, описващи неговото учение, той е изрекъл също и думите: "Царството Божие не е тук или там

От "царството Божие", възвестено от него, маловерните души са направили царство на патетични приказки и милозливи утешения, или пък са търсили това "царство", в пълно противоречие с неговите думи, някъде си, в някакъв далечен отвъден свят, без да се съобразяват с учението му, че "се приближи царството Небесно". — — —

Ах, как тази обвързаност със земно-сетивната форма на възприемане не позволява на човека да разбере, че "царството Божие" може да стане дейно в него и че "царството Небесно" го заобикаля отвсякъде дори когато му се струва, че е едва ли не в "ада"!...

При повечето хора волята е все още извънредно силно запленена от самите тях в "хипнозата" на земно-сетивното възприемане и затова те не са готови да доверят на силите на Духа насочването на нещата в земно-сетивния свят.

Те малодушно очакват нещо, което да им помогне механично отвън, — или пък отдавна са погребали всичките си надежди и очаквания, — така че едва премалцина се оказват готови да се осмелят дори само да се опитат да станат духовни кормчии на своята съдба. —

И все пак тези "малцина" могат дори и през този космичен период да станат повече — мнозина усещат в себе си смътното предчувствие за една заложена в тях сила, без да знаят как да я овладеят. //16

Учението, което им възвестява тази книга, може да им посочи правия път и този, който им го съобщава, само дава израз на прастара мъдрост, пазена строго в тайна в миналото и предавана от призвани Учители само в редки случаи на специално избрани ученици.

Тази мъдрост е изпитвана в течение на хилядолетия и никой, който се е опитвал да я приложи, не е бил измамван.

Тези, които сега я предават по-нататък, са вече склонни тя да бъде разкрита пред цялото човечество и са готови да поемат отговорността за това.

Това учение за земното щастие прилича на затворен кръг.

Единствено в теб е силата да сътвориш своето щастие и всяко щастие се основава само на силата на творящия, защото единствено удовлетворението, давано от тази сила, е истинско щастие. — — —

Ти си длъжен да приведеш в действие дремещата в теб сила — длъжен си тук на тази земя винаги да си създаваш най-голямото възможно щастие, а как да изпълниш своя дълг, ще научиш сега от тази книга. — //17

5.3 # "АЗ" И "ТИ"

Трудно е да се предаде с човешки думи онова, което искам да ти кажа тук, и аз съм принуден да те помоля "да опипаш" с чувството си най-дълбокия смисъл на словото ми, тъй като много добре ми е известно, че в случая крайната яснота не може да се предаде изцяло с думи и че аз мога да говоря само на моя език, който ти ще трябва първо да се научиш "да превеждаш" на своя собствен. //18

Искам да ти помогна да осъзнаеш, че ти си единственият по рода си център на едно цяло, образувано само от такива единствени по рода си "центрове", което, тъй като е нещо безкрайно, макар и не безгранично, има своя "център" на всяко място...

Тук обаче всеки от тези центрове е за себе си "Аз", а всеки друг център е за него "Ти".

Ако наистина си решен да изградиш своето щастие като такъв "център", трябва да имаш предвид тази даденост и да се опиташ да откриеш тайнствените съотношения, владеещи между "Аз" и "Ти".

Тези съотношения непрестанно се преливат едно в друго и всеки момент трябва да бъдат преценявани по различен начин.

Неизменно остава само постоянно регулираното компенсиране на всички действия и противодействия в човечеството като цяло.

А средствата да упражниш въздействие върху дадено "Ти" могат да бъдат следните: молба, увещаване или принуда. //19

Знай обаче, че за всеки успех на своето въздействие, дори за самото си намерение да упражниш такова въздействие, ще трябва да заплатиш определена, непроменима цена! — — —

Нищо не ти се дава "даром", колкото и сигурно защитен да се чувстваш и колкото и добре да мислиш, че си скрил истинските си намерения.

От дадено отделно "Ти" можеш наистина да се скриеш, но за общия организъм на човечеството винаги е разкрито всичко, което става в теб, и ти рано или късно ще трябва с автоматична сигурност да понесеш последиците от своя начин на действие в даден закономерно определен момент. — — — —— — —

Ако ти самият не обичаш много да те молят и въпреки това молиш другите, ако ти самият не се поддаваш на никакви увещания и въпреки това се опитваш да увещаваш, — ако ти самият не търпиш принуда и въпреки това използваш принудата, то във всеки един от тези случаи ще постигнеш нещо, за което само си въобразяваш, че не ще трябва да заплатиш съответната цена, но всъщност дълбоко се лъжеш!- //20

Законите на Духа не могат, за разлика от земните закони, да бъдат заобикаляни, нито тълкувани превратно само в твоя полза, нито пък ще намериш някой адвокат, който би се опитал да те предпази от последиците на твоя начин на действие. —

Ще трябва без остатък да изплатиш целия дълг, който чрез поведението си към някой друг човек си поел спрямо човечеството, и няма да можеш да убегнеш от закона, докато не е платен и "последният петак".- —

Колкото повече се забавя плащането ти, толкова повече имаш всички основания за истинско безпокойство, — защото лихвите няма да ти бъдат опростени во веки веков...

Нещо повече дори!

Самият ти можеш да станеш свой кредитор, защото ти също си отговорен пред човечеството за своята личност и не бива да искаш от себе си нищо, за което не се очертава някакъв еквивалент от страна на човечеството... //21

В противен случай ще си принуден и за себе си, също както за кой да е друг, рано или късно да заплатиш — с лихвите — съответната цена. — — —

Ти може би едва днес за пръв път чуваш за този закон, или пък чак сега ти става ясна неговата неумолима последователност и непогрешимост? —

В теб може би възникват опасения заради по-раншните ти дела, макар че си вече решен в бъдеще мъдро да определяш поведението си в съответствие с този закон? —

Ако си твърдо решен да изградиш щастието си, знай, че ще намериш средства и пътища да погасиш дълга си към човечеството по един приемлив за тебе начин, щом веднъж си вече наясно какво всъщност имаш още да изплащаш!

Не бива да чакаш, докато законът предяви своите изисквания с безпощадно равнодушие към твоите радости и скърби. —

Направи си сам "баланс", но не изпадай в ужас, ако това, което имаш "да даваш", е много повече от онова, което имаш "да вземаш"! //22

Така неумолимо, както общият организъм на човечеството е принуден да събере от даден свой член всяко вземане, чието изплащане умишлено се "забравя", също така безучастно и автоматично е принуден той да следва и друг един закон, който прави невъзможно за него всяко насилие, забранява всяко принудително събиране на дълговете, щом у теб действително е налице дори само решимостта да изплатиш своето задължение и докато продължаваш да се чувстваш задължен — дори ако обстоятелствата още не ти позволяват да върнеш незабавно целия си дълг, без отново да навредиш на себе си или на другите.

Това, което ти казвам тук за закона на равновесието в общия човешки организъм, е достатъчно за тебе — ако искаш да изградиш своето щастие.

От теб зависи дали ще проследиш и по-нататък действието на този закон в неговите тъй разнообразни разклонения в живота на всекидневието. — Това положително няма да ти навреди.

Твоето щастие трябва да обхване и любовта във всички нейни форми.

Любовта обаче — а тук аз имам предвид не само "съединението на половете" — винаги има нужда от едно "Ти", дори ако това "Ти" си ти самият.— —

И тук е в сила законът на компенсацията, така че не можеш да очакваш твоята любов да остане без разочарования, ако "забравяш" да компенсираш, или ако искаш да получиш повече, отколкото даваш!- —

За всичко, което искаш да получиш, ще трябва да предложиш пълноценни еквиваленти, в противен случай общият организъм на човечеството ще изиска един ден дължимото от теб и тогава не ще имаш правото да се оплакваш, ако той осъществи своето действие по начин, който не е съобразен с твоите желания...

Независимо дали се отнася за поведението ти към напълно чужди хора, дали любовта ти и твоята нужда от любов зависи от отношенията ти с човек от другия пол, дали става въпрос за любовта на родители към деца или на деца към родители, или пък за любовта между братя и сестри — — ти никога нямаш право да очакваш повече, отколкото даваш, а дават ли ти повече, вземи мерки в най-скоро време да се отплатиш, ако не искаш дължимото да ти бъде взето, когато най-малко очакваш това и по начин, който едва ли би ти харесал! — — — —//24

Духовните закони действат точно както така наречените физически закони на външната природа, а когато нарушиш един от тези закони, от опит знаеш, че ще трябва да понесеш последиците, независимо дали те ти харесват, или не.

Тъй като милиарди хора правят всекидневно такива грешки, то "опрощаването" в случая би означавало не друго, а потъване на всички духовни светове в мрака на абсолютния хаос... //25

Отърси се от глупавото, мрачно суеверие на дивака, който роптае срещу своя идол, когато той явно не се води по волята му, и укрепи вярата си в неизмеримото цяло, чиято част и център като част си и ти, за да ти стане ясно колко подценително си дръзнал да се отнесеш към едно Божество, когато си сметнал, че то е длъжно да постави глупавите ти желания по-високо от присъщите му закономерности само защото не ти харесва да понесеш като част от цялото последиците от своите действия..

Ако един ден стигнеш до върховно познание, с най-дълбок срам само ще си спомняш за дните, когато ти се е струвало напълно в божествения ред на нещата един "Син Божи" да е принуден да страда заради твоите деяния, защото си смятал, че ти самият по този начин твърде удобно се отърваваш от всички последици на своите действия...

Тогава вече ще ти се струва непонятно как не си предпочел да пожелаеш по-скоро пълното си самоунищожение, отколкото дори за миг само да понесеш мисълта един невинен да изкупва с мъките си твоята вина. ----- //26

Но дори и да си от онези, които си дават сметка, че сами носят отговорност за постъпките си, страх ме е все пак, че едва ли съзнаваш доколко си отговорен също така и за своите мисли. — — —

Казах ти вече, че за общия организъм на човечеството, част от който си и ти, няма нищо скрито и че и най-съкровените ти мисли са разбулени за него.

Тук обаче не искам да създам погрешното впечатление, че говоря за някаква "душа на цялото човечество" като за едно самостоятелно съществуващо, съзнателно същество!

Общият организъм на човечеството се осъзнава винаги само в своите "центрове", — в отделните хора, и у всеки един той осъзнава себе си различно — ту в по-голяма, ту в по-малка степен.

Когато казвам: "Нищо никога не остава скрито за общия организъм на човечеството като такъв" — с това искам само да ти покажа, че всичко, което мислиш или правиш, далеч надхвърля с въздействието си рамките на твоята личност и с автоматична сигурност влияе върху съвкупния духовен организъм на цялото човечество, където се проявяват неговите последици, чиито причини след това често търсиш напразно, защото никога не ти е идвало наум, че и най-тихите ти мисли, които си смятал за скрити едва ли не и от самия теб, могат да имат такива сериозни последици. — — — — — //27

Ако наистина искаш да станеш творец на щастието си, знай, че твоите мисли ще ти служат вярно като впрегатни животни, ако си ги възпитал да служат така, но се развилняват неудържимо като диви зверове, ако ги насъскаш разюздани срещу човечеството. —

Ти не можеш да бъдеш истински щастлив, ако не създаваш, доколкото това зависи от теб, възможности за щастие на другите, а ти всъщност унищожаваш щастието на другите, когато твоите мисли се втурват като разярени бикове в цъфналите градини на техните души...

Мислиш ли хармонично, и отзвукът у другите ще бъде хармоничен, а мислиш ли за гибел и хаос, ще предизвикаш гибел и хаос и у другите. — — — — —

Не би могъл да запазиш собственото си здраве без постоянно, непрекъснато насочване на мислите си към здраве, красота и сила и, напротив — ще бъдеш и за другите огнище на зараза, ако, ровейки се непрекъснато в душата си, мислиш само за болести и немощ. //28

Познавам един човек, който бе обявен от лекарите за "неизлечимо" болен, а болестта му бе такава, че и днес никой лекар не е в състояние да я излекува, — но със силата на своите мисли той се самоизлекува и десетки години вече живее като здрав човек.

А такива хора действат като центрове, излъчващи здраве далеч около себе си, макар и по стриктните медицински понятия да не могат да бъдат разглеждани като de facto "излекувани".

Те обаче се чувстват излекувани и времето им е дало право, тъй като техните оплаквания са изчезнали. //29

Сигурността, която са придобили чрез този свой успех, дава нова, непреодолима сила на мислите им, така че тяхното въздействие като носители на здраве се простира изключително надалеч. — —

Мислиш ли винаги за бедност и нужда, бедността и нуждата няма да те оставят да я чакаш, — страхуваш ли се непрекъснато от някоя беда, тя с положителност ще те следва по петите!

А ако и в най-мрачния час не смяташ все пак своята кауза за загубена, тя никога няма да бъде загубена -ти с положителност ще намериш твърде скоро някакъв изход!

Гледай на сполетялото те нещастие винаги само като на изненадала те по време на излет буря и можеш да бъдеш сигурен, че все по-рядко ще ти се случват нещастия!

Самият ти си магнитът на своите радости и скърби!

Ти можеш да се "настроиш" за силите, които твърдо искаш да привлечеш, и те ще бъдат принудени да те следват. —

При това като "Аз" ти въздействаш не само върху самия себе си, но същевременно и върху всяко "Ти", свързано духовно с тебе в общия организъм на човечеството. — //30

Силата на твоето въздействие зависи много по-малко, отколкото си мислиш, от външните разстояния — всички степени на въздействие се определят по-скоро от по-голямото или по-малко сходство на твоите собствени душевни трептения с тези на другите хора. — И все пак всеки един от милиардите единици, чувствани от теб като "Ти", ще бъде по някакъв начин достигнат от отзвуците на причинените от теб въздействия. —

Така че ти носиш огромна отговорност!

Никога не си сам дори когато се мислиш за скрит зад най-дебелите стени...

Ти постъпваш, като "Аз", винаги в съотношение и във връзка с всяко "Ти", защото макар и да си едно-единствено по рода си "Аз", между всички "центрове" на човешкото цяло цари все пак пълна тъждественост... //31

5.4 # ЛЮБОВ

Не можем да говорим за щастието, без да спрем мисълта си върху онова щастие, което двама души могат да си изградят в любовта.

Но и тук прекалено лесно се забравя, че щастието на любовта, подобно на всяко друго щастие, също трябва да бъде сътворено.- —

Твърде много хора живеят в постоянно очакване на някакво бъдещо "щастие", а мнозина от тях не жадуват всъщност за друго щастие освен за щастието на любовта между мъжа и жената.

Някои напразно чакат цял живот, защото не могат да срещнат по своя жизнен път щастието такова, каквото те си го представят.

Други пък смятат, че в даден момент са намерили своето любовно щастие, но не след дълго настъпва "разочарование" и те загубват вяра изобщо във възможността да постигнат трайно щастие в любовта. —

В ушите им отново зазвучават глупавите приказки за "борбата между половете", които само задълбочават нещастието... //32

Но разочарованите по този начин далеч не са още предпазени от "очарования", от илюзии, — те просто са станали жертва на една нова илюзия. — — — —

Отначало са смятали, че щастието в любовта е дар на "случая", че то би могло да бъде постигнато и запазено без тяхното съдействие.

Сега вече те са уж освободени от тази илюзия, но само по отношение на конкретния взаимен избор, — и веднага стават плячка на новата илюзия, смятайки, че всички нещастия са предизвикани единствено от техния погрешно направен избор. —

О, не, — вие, които се смятате за "подведени" в своето любовно щастие, — — първият ви импулс, привлякъл ви един към друг едва ли ви е подвел (в преобладаващия брой случаи) — вие сами обаче се заблуждавате, тъй като не можете да се отърсите от погрешната вяра, че всяко щастие в любовта можело да бъде постигнато без вашето съдействие...

Вие още не съзнавате, че трябва преди всичко да сътворите щастието си, за да стане то ваше трайно притежание, за да обогати живота ви с непреходни ценности! //33

Вашата воля действително да постигнете щастието не е била още чиста!

Наистина желанието да бъдете щастливи в любовта сигурно е било налице у вас, но "желанията" никога нямат силата да се разпореждат. Те са разнищили на хиляди дребни устремления вашата воля, която единствена би могла да създаде щастието ви, вместо да я съсредоточат към едничката цел: да сътвори вашето щастие! — —

Който не само "би желал", но и винаги е насочен с цялата си воля към щастието в любовта, — трябва да търси тук само своето щастие и нищо друго.

Той не бива да смята за предварително осигурено онова, което тепърва ще трябва да създава, — не бива като някой мечтател да протяга ръка към плода, преди той да е още узрял, — плод, който той вижда само в бляновете си и който до болка ще му липсва, когато едно внезапно похлопване на действителността го събуди от сънищата му.-- //34

От първия ден на любовта си той е длъжен да усилва в себе си своята воля за щастие и да подчинява на нея всички цели и копнежи, породени единствено от желанията му. — — —

Щастието в любовта може да се постигне само ако се стремиш с една, така да се каже, своенравна упоритост да бъдеш трайно щастлив с човека, когото обичаш. —

"Щастието в любовта" като всяко друго щастие е щастие на творящия, — удовлетворение от сполучливата творба, то е едновременно и "самата творба", и способността да се твори...

А творбата на любовта винаги изисква любимият човек да бъде ощастливен от нас и именно удовлетворението, че можем да го направим щастлив, ние усещаме като свое лично щастие. —

Но който има в себе си силата да направи друг човек щастлив, той има също така и силата да го направи дълбоко нещастен. —

Ако всеки ден отново и отново не се стремим с твърда воля да използваме собствената си сила само за да ощастливяваме любимия човек, тази сила ще стане робиня на рояк демони, рояка на хилядите по-малки и по-големи желания, менящи се всеки час в живота на ежедневието... //35

Тогава любовта ти, ако тя е истинска, може и да остане жива въпреки непрекъснатите страдания, но щастието на любовта, което в седмиците на опиянение и блянове си смятал вече за свое, твърде скоро ще отлети от тебе, вместо да остане твое трайно притежание. — — — — — —

Вие и двамата ще се питате: "Как така става, че не можем да се разбираме, че постоянно си причиняваме най-дълбоки огорчения, след като въпреки всички взаимни измъчвания сърцето ни казва, че ние все пак се обичаме!?!" —

Ала никога няма да намерите единствено спасителния отговор, отново и отново ще сключвате в добрите си часове мир, за да го нарушите скоро след това, ще се съсипвате и изпепелявате един друг и обзети най-накрая от умора и разочарование, ще заживеете — в най-добрия случай — понасяйки се взаимно, убедени, че и двамата сте само жертви на една жестока съдба...

Но в преобладаващото мнозинство от случаите всичко това е само заблуда, последица от илюзиите на човек, който се задоволява само да мечтае за щастие и се надява да го получи по образеца на своите блянове, вместо да го поиска с цялата си воля и с твърда воля да го изгради. — //36

И днес щастието на любовта не е все още загубено за вас, ако дори само една искрица истинска любов пламти дълбоко заровена в душите ви, стига да осъзнаете, че не сте постигнали щастие в любовта си само защото сте се надявали да го намерите, без сами вие да си го създадете, защото сте искали да жънете, без да сте сели! — — —

И днес още можете да започнете да се учите как да живеете в истинска любов, все още можете да се пробудите от съня, който ви е довел единствено до нещастия и пълно отчаяние!

Ще трябва наистина да си простите взаимно доста неща, които не е леко да бъдат простени, — и някои лоши думи няма да могат да се заличат с един замах от вашите души, но ако някога, па макар и само за броени часове, ви е свързвала истинска любов, вие скоро ще видите с пълна яснота, че сте станали жертва на самоизмама и че всички оскърбления, за които ще трябва да си прощавате, всъщност сте отправяли към едно чучело, създадено от самите вас в моменти на огорчение, и вие сте повярвали в него, а може би и днес продължавате да вярвате, тъй като това чучело се е превърнало за любимия някога човек в образец, който той наистина е започнал да наподобява...

Трябва преди всичко да се стремите да се виждате един друг в нова светлина, ако сте твърдо решени да спасите своята любов, и вече истински свободни от всякакви илюзии, да изградите своето щастие в любовта!

В началото сигурно няма да ви е лесно да превъзмогнете онази непрекъсната подозрителност, онази мания, която просто търси дали любимият някога, а сега вече почти омразен може би човек не носи все пак в сърцето си образа на чучелото...

Но ако въпреки всички първоначални несполуки подновявате с упорита воля, ежедневно и ежечасно, опитите си да използвате по свой начин силата, която притежавате един спрямо друг, единствено за да направите другия истински щастлив, вие непременно ще се научите твърде скоро да творите своето щастие. — — — //38

Ти може би ще кажеш: "Да, но каква полза, ако аз самият имам дори и най-добрата воля да бъдем щастливи, след като у партньора ми тази воля липсва?"— —

Щом можеш да поставиш такъв въпрос, тогава ти още не си разбрал какво значи да сътвориш щастието си!

Все още се мислиш за зависим отвън и все още не се осмеляваш да стъпиш твърдо на собствените си крака.

Не се доверяваш още на себе си и си много далеч от твърдата решимост истински да използваш своята воля. —

Ако си твърдо решен да създадеш своето щастие в любовта, не бива да те смущава вече мисълта, дали любимият човек "споделя" твоите желания, или действа против тях. —

Ще трябва напълно да уталожиш собствените си желания, за да не могат те вече да пречат на волята ти!

Не бива да насочваш волята си към нищо друго освен към успеха на своята способност да ощастливиш любимия човек. —

Задоволството от този успех ще направи щастлив и теб самия!

Трябва да се научиш на самообладание, за да можеш сам да постигнеш такъв успех. //39

Ще трябва да се бориш с някои наклонности и да обуздаваш бушуващите в теб афекти. Ще трябва да се научиш всекичасно да потискаш желанията си. Но всичко това ще стане за теб източник на вътрешно удовлетворение, защото ще почувстваш какво щастие си създаваш дори само с това, че ставаш господар на себе си там, където до днес може би дори не си и подозирал до каква степен си все още окован в робските вериги на всичко онова, което не си ти самият...

Днес ти може би си позволяваш, все още да изпадаш в раздразнение, когато виждаш, че любимият човек преценява по напълно погрешен начин нещо, за което ти имаш правилно разбиране, когато виждаш, че той има предпочитания към това, към което ти изпитваш отвращение, че неговият "вкус" го кара да обича нещо, което за теб е едва ли не "непоносима безвкусица". — —

Но какво значат всички тези неща в сравнение с щастието на любовта!?!

Колко смешно и маловажно се оказва всичко това пред щастието, което могат да постигнат двама обичащи се! //40

Кой от двама ви е "прав" или "крив", в подобни случаи е съвършено без значение, щом става въпрос да се изгради щастието на една любов!

Когато способността ти да ощастливиш любимия човек укрепне и даде резултати, с учудване ще установиш, че и вашето отношение към нещата, което преди е било толкова противоположно, — изведнъж започва да съвпада. — — —

Тогава ще трябва засрамен да си признаеш, че всички ваши по-раншни спорове за нищожни неща, които са ви изглеждали толкова "важни", — са били всъщност излишни и глупави.

Тогава ще разбереш, че напразно сте се опитвали да обединявате ,възгледите " си, докато самите вие сте били още разединени. — — 41

И в любовта си, — приятелю мой, — приятелко моя, — вие сте длъжни да бъдете щастливи, — и всички ваши "нещастия" са само — неизпълнение на този ваш дълг!! — — //42

5.5 # БОГАТСТВО И БЕДНОСТ

Целият живот в Космоса е резултат от изявата на полярни противоположности, от взаимодействието на полярно противостоящи сили.

Който иска да премахне богатството, за да помогне на бедните, той не е още разбрал, че бедността и богатството са взаимно необходими, тъй като всеки полюс има нужда от своя обратен противополюс.

Полюсите трябва да запазят пълната си противоположност, защото само тогава може да има живот и да процъфтява делото на човека. — —

Унищожение и гибел е неизбежната последица от всяко премахване на полярните противоположности. — — —

Този, който наистина желае да облекчи бедността, трябва да запази и богатството, макар че съвсем не е необходимо бедността и богатството да остават винаги в онези груби, брутални форми, в каквито човечеството единствено ги познава до днес. — —

Бедността е наистина блажена, но бедност не трябва непременно да означава лишения... //43

Богатството може да създаде неизмеримо благополучие, но то не бива да се валя сито и без съзидателна сила на онова ниско стъпало, за което някога един Богочовек бе казал, че "по-лесно е камила да мине през иглени уши", отколкото "богатият" през портите на "царството Божие".

Според една хилядолетна заблуда благата на тази земя били толкова тясно ограничени и неумножими, че било невъзможно всички хора да живеят без лишения на земята, и така на "богатството" е започнало, да се гледа като на причина за влошаване на положението на всички, които търпят лишения.

По-близо до истината би било осъзнаването на обстоятелството, че е съвършено непростимо дори един-единствен от земните жители да е принуден да понася лишения, но че не богатството на другите е причината този човек да търпи лишения. — — —

Безусловен дълг на човечеството е да се погрижи никой от неговите членове да не търпи лишения, — на всеки човек, който и да е той и каквито и да са неговите качества, да му бъдат осигурени храна, облекло и подслон, и този дълг е неотменим дори когато се отнася за индивид, от когото не би могла да се очаква никаква полза. — //44

Ако нанася вреда, той може да бъде изолиран, но никой няма право да го заставя да страда от липсата на онова, което му е необходимо, за да задоволи нуждите на тялото си. Никой няма право да го лишава и от онези блага, от които има нужда духът му, за да се извиси, ако иска това, над ниското равнище, до което е паднал.

Всичко, което днес все още се нарича "наказание за извършено престъпление", е едно съмнително начинание, защото не изхожда от съзнанието, че общият организъм на човечеството е най-тясно свързан вътрешно и че цялото човечество е длъжно да сподели вината за деянието на престъпника - щом го е направило възможно. —

Едно по-издигнато съзнание ще постъпи някой ден много по-благотворно, като направи невъзможно самото престъпление, докато днес престъплението все още се смята за естествено необходима даденост и всички усилия са насочени само към "наказването" на престъпника. — — — — — //45

Но независимо от "престъпниците" винаги ще има хора, от които човечеството няма никаква полза за своето земно добруване и които въпреки това трябва да бъдат пощадени от същински лишения, ако човечеството не иска да навреди чрез тях на цялата си общност. //престъпления

Толкова по въпроса за лишенията, които човечеството трябва да се стреми да изкорени, ако не иска само да навреди на общия си организъм, нанасяйки му по този начин все нови и нови щети.

То обаче никога не бива да се опитва да премахне бедността и богатството, ако не иска само себе си да премахне. — — —

Бедността и богатството са противоположни полюси, пораждащи живота на човечеството, запазващи онази силова напрегнатост на всечовешкия организъм, която единствено ще му позволи да изпълни някога своето космично предназначение. —

Горко на едно човечество, което не може да се отнася с благоговение към богатството! — —

Горко на едно човечество, което престане да свежда почтително глава пред бедността!-- //46

Напълно заслужаващ уважение е бедният, който умее да носи с достойнство бедността си! Не по-малко трябва да се уважава и всеки богат, който носи бремето на своето богатство с пълна отговорност пред човечеството, поверило го в неговите ръце!

Нека всеки от тях се пази да не презира другия и нека както богатият, така и бедният знаят, че и двамата са еднакво ценни за човечеството като цяло!

Погрешно обаче е да се приема, че бедността, която е необходима на човечеството не по-малко от богатството, трябва винаги да граничи с лишения, за да остане противоположен полюс на богатството. —

Богатство и бедност са много относителни понятия.

Колкото повече нараства богатството, толкова по-високо ще се вдига прагът на бедността, така че в сравнение с едно голямо богатство може да има такава "бедност", която на свой ред да минава сред бедните за "богатство".

Ти, като част и "център" на всечовешкото цяло, винаги имаш право да се стремиш към всичкото богатство, което може да ти даде тази земя! //47

Каква част от него ще успееш да придобиеш, зависи от твоята карма, от способността ти да владееш съдбата си. —

Винаги обаче трябва да се стремиш към относително най-голямото "богатство", което здравият разум ти сочи като постижимо по честен път!

Не бива да мислиш, че така би могъл да навредиш на противоположния полюс на бедните.

Дори ако броят на богатите на земята беше хилядократно по-голям, никога не ще липсват бедни, — дори всички хора на тази земя да постигнат богатство, пак ще съществува такова различие в богатството, че и тогава биха се запазили противоположните полюси.

Земята е тъй безкрайно богата на блага, че това наистина е постижимо, но то не може да се очаква в наше време, защото преобладаващото мнозинство от хората не познават все още духовните закони, по които земята предоставя своите съкровища, а дори да ги познаваха, малцина само биха били готови да се съобразяват със закони там, където повечето предпочитат без законно да очакват подаръци. — — —

И тук преди всичко е в сила законът за равновесието, или за компенсацията, и ти никога не ще можеш да получиш и задържиш нещо, за което не си заплатил пълната цена, което не си готов да компенсираш с пълноценни еквиваленти. — — //48

Днес или утре би могъл наистина да придобиеш някакво имущество и без компенсация и да повярваш, че то е твое трайно притежание, но твърде скоро ще то загубиш отново, колкото и да се стараеш да го задържиш. —

Тук са в сила най-неумолими духовни закони, които са също така непреклонни, както и законите, управляващи във външния свят силите на материята.

Ти имаш право на неограничено богатство, но искаш ли да постигнеш дори и съвсем скромна степен на богатство, ще трябва да се примириш с необходимостта да го заплатиш еквивалентно! — — —

Ще ми възразиш, че познаваш такива богати хора, които са наследили своето богатство от бащите си, но това по никой начин не противоречи на посочения закон.

Във всички случаи еквивалентите за него са били платени, а ако наследникът не се погрижи да осигури постоянна по-нататъшна компенсация, той положително ще загуби един ден имуществото, създадено за него от други. //49

Това може да стане доста по-късно и да засегне чак наследниците на този наследник, понеже духовните закони действат винаги в съответствие с импулса, който някога е бил съобразен с тези закони.

Едно бързо натрупано състояние ще изчезне също така бързо, ако не се поддържа от нови импулси, а трудно постигнатото богатство ще просъществува още дълго време дори ако наследниците му съвсем не са достойни за него. — —

Само недей мисли, че тук има някаква "несправедливост"!

И ти не си, разбира се, онеправдан!

По всяко време ти е дадена възможността да постигнеш онова, на което си способен, а ти си способен да постигнеш онова, за което наистина влагаш цялата си воля.

Че други имат много, без самите те да са го постигнали, не бива ни най-малко да те смущава.

Богатствата, с които разполага земята, са тъй неизмеримо големи, че и за теб винаги стои на разположение грамадно състояние.----- //50

Недей обаче смесва своите желания с волята си!!

Желанията ти могат да постигнат нещо само когато им се удаде да склонят в дадена насока твоята воля.

Хората с голяма воля са създали просто несметни състояния дори когато е трябвало да започнат в най-голяма бедност

Ако си насочил обаче волята си към създаване на постижимото от теб богатство, пази се от завистта! — — — —

Искаш ли твърдо сам да станеш някога "богат", дори и да се стремиш единствено към състоянието на един богат бедняк, трябва във всеки богат човек, когото срещаш, да виждаш залог за постигане на своята собствена цел.

Трябва да се научиш да се радваш, че има богати, и да гледаш на тяхното богатство като на предпоставка за осъществяването на твоята воля. — //51

Искаш ли твърдо да станеш богат, пази се също от дребнава "пестеливост"! — —

Сигурно ще намериш немалко богати хора, които са изключително "пестеливи", но напразно ще се опитваш да ми посочиш и един-единствен истински "богат" човек, който да е постигнал богатството си само чрез "пестеливост". — — — — — — — —

Ако си решен да станеш "богат" и ако смяташ, че "богатството" е абсолютно необходимо за твоето щастие тук на тази земя, трябва много основно да се проучиш, за да откриеш у себе си еквивалентите, с които възнамеряваш да заплатиш очакваното от теб богатство! — — —

На тази земя, както и в цялата вечност, никога нищо няма да ти се даде даром и ако изпаднеш в положението да трябва да приемеш някакви подаръци, пък били те и най-обикновени подаръци по случай някой празник, запитай се веднага как можеш да се отплатиш за тези подаръци на всечовешкото цяло, в противен случай ще бъдеш принуден да ги заплатиш по начин, който никак не ще ти хареса...

Виждаш, че не е много лесно да изпълниш всички условия, които ти се поставят, ако си решен да постигнеш "богатство" дори и в най-скромна степен. — — //52

Но повярвай ми, — всички, които някога са станали богати, са постигали това по съвсем същия начин, макар и те самите да не са си давали сметка за това!

На тази земя постоянно се осъществява размяна на блага.

Ти не можеш да придобиеш и да запазиш като трайно притежание каквото и да е, ако отказваш да предложиш в замяна други ценности, с каквито ти самият разполагаш. —

А ако нямаш какво да дадеш, тогава не бива и да очакваш нищо!

Няма да получиш повече от онова, за което си заплатил. — — —

Не си прави никакви илюзии!

Тук действат неумолими закони и ти можеш да станеш "богат" само чрез замяна на някакви заложени в тебе ценности... //53

5.6 # ПАРИ

Повечето "идеалистично" настроени хора ще изпаднат сигурно в ужас,че в една книга за висши духовни ценности изведнъж става дума за пари.

Те не подозират, че и парите се подчиняват на духовни закони и че те са форма, изразяваща духовни съотношения...

Те предпочитат изобщо да пренебрегват парите и паричните въпроси и аз разбирам това много добре, тъй като и за мен самия всички "парични операции" са една крайно неприятна необходимост в този земен живот.

Но тук само формата е отблъскваща, докато самата същност е в най-висша степен духовна. — — —

Четейки "курсовете" на борсата, никой не би помислил, че тук намират най-пълен израз законите на Духа, който извиква на живот всичко материално. — —

За преобладаващото мнозинство от всички по-изтънчени души "парите" са нещо крайно "мръсно", опипано от много ръце, и те се докосват до всичко свързано с парите едва с крайчеца на пръстите си, а и тогава правят това не без отвращение. — //54

И все пак парите са нещо свято и аз се осмелявам да заявя това, въпреки че зная как мнозина чудати светци ще ме обвинят в най-тежко богохулство. — — —

Не мога да помогна с нищо на такива благородни мечтатели и дори подозирам, че между тях сигурно има немалко, за които парите не са наистина "нещо свято", но са нещо, към което те се стремят с всички средства...

Парите са само един израз на стойността, която Духовното е успяло да въплъти в материалния свят.

Духовните ценности в края на краищата са също имущество и богатство, тъй като няма такова имущество и няма такова богатство, за които да може да се твърди, че те така или иначе не дължат своя произход на духовни ценности.

Но ако ти, който си взел в ръка тази "Книга за щастието", си решен наистина да изградиш в днешно време своето щастие, едва ли ще можеш да пренебрегнеш "парите". — //55

Ще бъде необходимо да осъзнаеш, че парите съвсем не са толкова "мръсни", колкото ти е било внушавано и ще трябва да се научиш да говориш с известно благоговение за тях, ако искаш наистина да разбереш стойността им. —

Повтарям още веднъж: парите са нещо свято, защото са израз на стойността, която дадена духовна ценност е успяла да си създаде в този материален свят.

Наистина за повечето хора парите са само "платежно средство" и те не подозират, че на тази земя може — и в повечето случаи дори се налага — да се заплаща и с други ценности.-- —

Пригодността на парите да бъдат израз на висши духовни ценности е непозната за тях и те чувстват като осквернение всяко разглеждане на парите като "израз на духовни ценности".

Въпреки това няма по-ясно доказателство за действието на духовните ценности в този материален свят от онова, което може да се изрази с пари или с парични еквиваленти.

Всички висши духовни ценности, появили се някога на тази земя, са поставяли многократно в движение парите и паричните еквиваленти. //56

За да могат да се изявят на тази земя, духовните ценности са принудени, така да се каже, да се свържат с материята, сами да станат "материални", за да задвижат материята. —

Това е единственият начин дори само да уведомят материалния свят за своето съществуване.

Колкото и висока да е дадена духовна ценност, ако тя не съумее да постави в движение общовалидната изразна форма на материалните стойности — парите, тя ще си остане непонятна и безполезна за човечеството. —

Колкото по-големи са сумите, които дадена духовна ценност задвижва, толкова по-здраво ще се утвърди тя в този материален свят. — — —

От това би могъл да извлечеш определена поука!

Никога не бива да очакваш, че с целия си "идеализъм" ти би могъл да дадеш нещо на човечеството и да спомогнеш за неговото добруване, докато продължаваш все още да презираш парите и паричните еквиваленти. — //57

Не бива, разбира се, "да се кланяш на Мамона" и притежанието на парите не трябва да бъде за теб самоцел. Напротив, целият ти устрем трябва да има за цел само задвижването на парите. Той трябва да е насочен не толкова към притежаването им, колкото към създаване на възможността все по-големи суми да бъдат поставяни в служба на духовни ценности. - —

Колкото и малко пари да имаш, винаги трябва да си даваш сметка за силата, вложена във всяка стотинка, която може да постави огромни суми в движение също както малкото камъче е в състояние да предизвика лавина. — — —

Трябва освен това да имаш доверие в движещата сила, скрита в парите!

Тази магическа сила реагира много чувствително на всяка липса на доверие и напротив - тя никога не разочарова непоклатимото доверие, съчетано и с търпение.

Колкото повече пари имаш възможност да пуснеш в "действие" за една добра сама по себе си работа, толкова по-големи са изгледите тези пари с течение на времето да ти се върнат с лихвите.

Но ако скъпернически и без всякакво доверие се стремиш да изпиташ силата на парите си, много лесно ще се изложиш на риска да изгубиш и малкото, което колебливо си се осмелил да вложиш.-- //58

Не бива обаче да спекулираш рисковано, надхвърляйки собствените си сили, и винаги трябва предварително добре да си помислиш дали необходимите за дадено дело суми съответстват на това, с което разполагаш. В противен случай и най-ценното духовно благо, което би трябвало да се утвърди чрез твоите пари в света на материята, ще ти донесе само проклятие и нещастие.

Всяко дело, с което допринасяш истинска полза на човечеството, създава рано или късно с пълна сигурност нови материални ценности, но всяко дело изисква също така съответния залог и ако ти не разполагаш с него, остани по-добре изцяло извън играта дори когато участието ти в това дело изглежда да обещава голяма печалба за теб и значителни придобивки за всички останали.

Ти би постъпил от самото начало непочтено, ако си склонен да очакваш печалба, без да си в състояние да рискуваш съответстващия на тази печалба залог.

Не бива също така никога да влагаш парите на други хора в някое скъпо за теб дело, без да си напълно сигурен, че тези хора също разполагат с целия необходим залог, който в крайна сметка би им гарантирал създаването на нови ценности и с това съответстващата на този техен залог печалба. //59

В противен случай ти само би лишил тези хора от тяхното имущество и духовните закони на общочовешкия организъм ще държат единствено теб отговорен за нанесените щети.

Тези закони намират начин да достигнат до всекиго и тогава те изискват компенсация до последната стотинка, независимо с какви еквиваленти си в състояние да обезщетиш вредите, дори и тогава, когато този, на когото си навредил, не получава с това лично обезщетение.

Законите в духовния общочовешки организъм никога нямат за цел да "възнаградят" отделната личност или пък да "накажат" вредителя. — Те трябва само да създават уравновесяване в органично обвързания живот на общото цяло и за тях всеки един може да заеме мястото на другия — може, без да предполага, да стане оръдие на тяхната неумолимо сигурна, автоматично регулирана дейност...

В по-висшия смисъл на думата не съществува истинска парична собственост!

Привидният собственик винаги е само временен разпоредител с част от стойностите, създавани в материалния свят от дейността на човечеството като цяло. —

Размерът на привидното парично състояние е само белег за това, доколко даден човек е годен да се разпорежда с тези пари, и който съумее вярно да владее над малкото и с това да създава нови ценности, него духовните закони в общочовешкия организъм ще поставят с пълна сигурност един ден да владее и над много, стига не само желанието му, но и неговата воля да е сериозно насочена към постигането на тази цел. — —

"Непрестанните несполуки", от които се оплакват толкова много способни наглед хора, са винаги само доказателство, че те твърде често нарушават по някакъв начин духовните закони, без да съзнават това. —

Или волята им е твърде вяла и нейното място се заема от желания, или пък съблюдават само част от законите, пренебрегвайки останалите от тях...

Освен това твърде много хора не знаят, че съвсем не от тяхното желание зависят мащабите, в които могат да създадат нови материални ценности, и че всеки залог по необходимост създава точно определена сума от нови такива ценности, независимо дали тази сума е по-голяма или по-малка от желания резултат. — //61

Така мнозина се трудят години наред и се измъчват от своите "неуспехи", без да подозират, че някъде са нарушили грубо духовните закони, за чието съществуване никога не са си давали сметка.

Лесно би могло да се предположи, че в случая имам предвид само хора, които ръководят своите предприятия със собствени или с чужди пари.

Аз обаче мисля не по-малко и за всички онези хиляди, които работят при някой друг.

Тук често цели категории са принудени да страдат заради простъпките на единици, така че в случая отговорността на отделния човек добива огромни размери, също както и съобразяването с духовните закони, за които говоря, облекчава пътя на хиляди хора. //62

От момента, в който поемеш задължението да служиш в предприятието на друг човек, ти се нагърбваш с цялата отговорност за поверения ти сектор от неговото предприятие и всички допуснати от теб нарушения на духовните закони ще имат за тебе същите последици, които биха имали, ако ръководеше за своя сметка свое собствено предприятие.

Не мога да ти дам по-добър съвет от този: на своя пост, независимо дали той е висок или незначителен, винаги постъпвай така, както би постъпил, ако трябваше да изпълняваш същите задължения в свое собствено предприятие.

Чувстваш ли се "зле платен", опитай се да получиш в рамките на съществуващите възможности по-добро възнаграждение, но недей забравя, че и най-лошото заплащане в никой случай не те освобождава от задължението да съобразяваш мислите и постъпките си с духовните закони, които трябва да спазваш в сферата на парите, ако не искаш да бъдеш ощетен за това, че си станал причина друг да бъде ощетен! — —

Трябва също да знаеш, че съгласно духовните закони твоето възнаграждение се отмерва винаги по най-справедлив начин, в точно съответствие с вложения от теб труд, — така че всичко, от което другият, на когото служиш, би те лишил, един ден непременно ще ти бъде по някакъв начин върнато до стотинка, докато в противния случай — ако възнаграждението ти е по-високо от онова, което се оправдава от вложените от тебе труд и заинтересованост, — рано или късно с абсолютна сигурност ще ти бъде иззето всичко, което си получил в повече. — — //63

Постоянното компенсиране, осъществявано от тези духовни закони, не прави никаква разлика между отделните стойностни форми, така че онова, което ти се полага или което си получил несправедливо, може да ти бъде дадено или отнето в съвсем друга "валута". — —

Парите са еквивалент на всички материални ценности, а за компенсацията, която трябва да бъде осъществена от духовните закони, е напълно безразлично чрез коя от тези ценности се постига равновесието, в това число и чрез еквивалента на всички материални ценности — чрез парите. —

Сега ще разбереш също и защо нарекох парите "нещо свято"

Щеш не щеш, трябва да причислиш и парите към средствата за изграждане на своето земно щастие и ако си твърдо решен да създадеш щастието си, трябва да се научиш да се съобразяваш със законите, за които парите и всички материални ценности, изразявани чрез парите, са винаги само послушни слуги на духовните импулси...

5.7 # ОПТИМИЗЪМ

За този, който е решен да създаде своето щастие, няма вече „сиво всекидневие" няма страхове и няма грижи!

Той осъзнава в себе си една сила, която побеждава всичко мрачно, всичко заплашително.

Той няма да се безпокои днес за онова, което може да дойде "утре", и въпреки това всеки от дните му ще подготвя по най-добрия възможен за него начин идващия ден. —

Той ще се научи да живее в настоящето и да формира като творец това настояще.

Той ще стане ваятел на своя собствен живот и с примера си ще учи всички, които го доближат, на изкуството, как да се направи животът достоен да бъде живян.

Неговите ученици няма да бъдат наистина твърде многобройни, но всеки един, когото той е поучил с примера си, "изцелен" от това учение, ще "изцели" на свой ред и други, спомагайки по този начин да се намали броят на болните клетки в общия организъм на човечеството. //66

Крайно време е наистина "болните клетки" в духовното тяло на човечеството да оздравеят и всеки един е длъжен да даде своя принос за тяхното оздравяване.

Всеки носи от хилядолетия вече в себе си една вина, която трябва да бъде изкупена, защото за всичко болно и недъгаво в това съвкупно тяло на човечеството всеки един споделя вината на първоначалното "падение", когато човечеството е отпаднало от своята Божествена същност...

Целият безкраен Космос можеше да бъде една градина на неизразимо блаженство, ако не беше станало това отпадане, което на свой ред може да завърши едва след нови хилядолетия.

Но и днес, по нашия път през тези хилядолетия, на земята може да има много повече щастие, отколкото подозира и е склонно да вярва човечеството, макар че през този космичен период не е възможен никакъв "рай" на земята.

Не от създаването на нови обществени форми във външния живот на народите и държавите зависи реализирането в живота на онова изобилие от земно щастие, което може да бъде постигнато. //67

Всички външни обществени форми са само едно помощно средство към което ни подтиква смътното догаждане за нашата обединеност в духовния организъм на човечеството, за да не отвикнем напълно от съзнанието за своето единение в Духа.

"Държавата", "нацията" и "народността" могат да поддържат съзнанието за единство само в рамките на едно отделно звено, но за този, който не е в състояние да се почувства като част и център на цялото духовно тяло на човечеството, може да се окаже достатъчно на първо време и съзнанието, че е част от един орган на това духовно тяло, за да не се откъсне напълно от всякакво единство и от всички жизнени флуиди на човешкото цяло. — — — — — //п.

Глупава обаче и равносилна на самоокалване е всяка омраза и всяко презрение от страна на дадено човешко звено към друго! //п.

От омразата между такива отделни органи на човечеството се носи — мирис на разтление... //п.

Той винаги е доказателство за загниване и разлагане на единичните клетки на човечеството! //п.

Твърде често тъкмо отровните изпарения от чумните язви, зловонието на гнойните циреи постепенно разлагат болния орган и заплашват окончателно да отнемат живота му. — — — — — //п.,68

Ти можеш да изпитваш истинско уважение към себе си само ако съзнаваш своята отговорност, а не можеш да осъзнаеш отговорността си, докато не разбереш, че като част от духовното общочовешко цяло ти си отговорен не само за себе си, но и за това цяло. — — —

Ако си творец на своето щастие, с това ти увеличаваш щастието на тази земя и така служиш на общочовешкото цяло повече, отколкото ако се стремиш да приложиш във външния свят дори и най-примамливите теории. — //69

Мен Цзъ е казал: "Правилното действие е насочено към близкото, а всички го търсят в далечното.

Така и ти, в плен на илюзията, че трябва да направиш нещо "голямо", търсиш може би "трудно изпълнимото ", — търсиш високи цели вън от себе си, докато твоята висша цел е съвсем близо до теб, защото можеш да я намериш единствено в самия себе си. — — — —

Възпитавай се сам и чрез примера си ще станеш възпитател на човечеството, без да си присвояваш права, които не са ти дадени! —

Създай си сам своето щастие и така ще създадеш щастливи хора около себе си, ще проправиш път за "щастието на човечеството"! —

Но за да сътвориш щастието си, ти си длъжен въпреки всички злини, въпреки всичко лошо, което може да ти се случи, да си извоюваш с непоколебима енергия вярата във всепобедната сила на всяко добро. //70

Никога не бива да губиш присъствие на духа, колкото и мрачни да са надвисналите над главата ти буреносни облаци!---- —

Болен ли си, вярвай че ще оздравееш — и ако тялото ти може все още да бъде спасено, лекарите, които се грижат за тебе, ще ти бъдат благодарни за оказаната от теб помощ за собственото ти оздравяване! А ако вече не може да се помогне на тялото ти, със своята вяра ти си създаваш резервен фонд от енергии, който ще служи на духовното ти тяло, когато отхвърлиш тази причинила ти толкова мъки дреха на видимата земя.

Изпитваш ли материални затруднения, вярвай че ще получиш материална помощ, и поддържай непрестанно с всички средства вярата си жива и действена докато помощта дойде, — като същевременно напълно спокойно продължиш да следваш пътищата, които ти обещават помощ по външна преценка, дори и без магията на твоята вяра.

Може магическата сила на вярата ти да се съчетае с тези пътища, но помощ може да получиш и оттам, откъдето положително не си я очаквал.

Никога твоето упование в силата на вярата не бива обаче да те подвежда да скръстиш бездейно ръце, също както и в случай на заболяване не бива да се отказваш от помощта, която ти се предлага отвън. — //71

Силата на вярата ти ще изгуби своя живец, ако същевременно не напрегнеш всички други свои енергии в същата насока, — и дори ако в края на краищата помощта дойде оттам, откъдето никога не си я очаквал, дори ако се създаде илюзията, че всички твои външни усилия са били "напълно излишни", въпреки това не се оставяй да бъдеш подведен следващия път да пренебрегнеш външните средства, които ти се предоставят.

Горчиво ще съжаляваш за това, тъй като силата на вярата ти се нуждае винаги от напрягането на цялата твоя енергия, за да може да стане действена в теб. — —

Без напрягането на всички други твои сили силата на вярата ти ще се огъне като олово, — само когато и навън използваш действено абсолютно цялата заложена в тебе енергия, за да си помогнеш сам, независимо от упованието си в силата на своята вяра — само тогава тази сила се превръща в пъргава стомана, в "толедска сабя", която не се чупи и от най-твърдото препятствие и в крайна сметка с един удар разсича възела, който не може иначе да бъде развързан... //72

При всички неприятности, при всякакъв вид трудности трябва да постъпваш по същия начин, ако искаш да изпиташ магическите сили на вярата в своето всекидневие.

Повечето хора не умеят действително да вярват, защото при някакъв предишен случай вече са се опитали напразно да си послужат с магическата сила на вярата, но същевременно са пропуснали да употребят цялата си енергия, за да си помогнат сами и отвън...

Така те изпадат сега в обратната грешка и търсят всяка помощ само във външни неща, блъскат се и се измъчват с твърде малък успех, тъй като някога не са съумели правилно да използват най-голямата сила, която биха могли да владеят, и поради това не могат вече да се уповават в помагащата сила на вярата. —

Недоосъзнаването на условията за действие на духовните сили пречи на повечето хора да изградят закономерно и сигурно своето земно щастие.

Така те започват да се чувстват изключени от всяка възможност за щастие и в това им разположение на духа щастието наистина бяга от тях. — — //73

Трябва да знаеш, че само изпълняваш своя дълг, когато с всички почтени средства се стремиш да създадеш своето щастие, което може наистина да бъде и нещо повече от едно стадно щастие.

От всичко случило ти се трябва да се опитваш да изтръгнеш една макар и съвсем мъничка искрица щастие и винаги трябва да се стремиш да тълкуваш всичко в полза на своето щастие!

От ранно утро до късна вечер не бива да мине покрай теб нито една случка, колкото и незначителна да е тя, без да си съумял да извлечеш от нея някакво, макар и съвсем дребно щастие!

Всичко, което виждат очите ти, всичко, което чуват ушите ти, трябва да оставя у теб като дан някаква частица щастие и ти трябва така да свикнеш със съзнанието, че щастието наистина те преследва по всички твои пътища, че един ден да приемеш като "разбиращо се от само себе си" и голямото щастие. — //74

Без постоянното свикване да очакваш навсякъде, в най-различни форми и дори в най-малки мащаби щастието, няма да създадеш подходящата атмосфера, от която се нуждаеш, за да си изградиш своето пълно земно щастие. —

За себе си и за другите трябва да се превърнеш в магнит на щастието, ако искаш незабавно и без лутане да станеш творец на щастието си. —

Трябва предварително да се научиш да бъдеш, така да се каже, пасивно щастлив, преди да пристъпиш като активен творец към изграждането на твърдо желаното от тебе щастие.

Така ти създаваш в себе си подходящата вътрешна настройка, която ще ти позволи да почувстваш съкровените духовни закони, управляващи всяко щастие.

Така ти непременно ще постигнеш своето щастие и ще съумееш да го запазиш, но същевременно ще увеличиш вероятността и други да си извоюват подобно на тебе цялото щастие, което тази земя може да им даде и което не намират просто защото още не знаят, че единствено самите те могат да станат творци на щастието си... //75

Никое нещастие в този свят, където нещастията изобилстват, не е толкова голямо, че да може да бъде трайна пречка за щастието!

А с всяка искрица щастие, която чувстваш в своето съзнание като щастие, ти пресушаваш един от хилядите малки извори на нещастие на тази земя, — и когато наистина сътвориш своето щастие, с това ти ще си освободил завинаги човечеството от едно от големите тресавища на нещастието, които са възникнали в резултат на хилядолетно безразсъдство и твърдоглавие и които могат да бъдат пресушени само от слънцата на самосътвореното щастие на отделни хора.

Колкото по-голям е броят на такива истински щастливи човеци на тази земя, толкова повече ще губи власт на повърхността и Хаосът, причиняващ и до днес тъй много нещастия. — — —

Да искаме по друг начин да изкореним нещастието от тази земя е сизифов труд, защото щастието и нещастието не са нищо друго освен резултат от пълното проявление на духовните закони, а окултните сили, автоматично създаващи в тази Вселена всичко, което ние наричаме "нещастие", няма никога да могат да бъдат парализирани, ако силите на щастието като галваничен ток, протичащ през медна спирала, не умножат чрез непрестанно съзнателно вчувстване дотолкова своето въздействие, че да успеят да отклонят силите на нещастието от тяхната посока и да ги заставят да служат все така автоматично на творческото съзидание в света на човека. — — — //76

За отклоняването на всички "сили на нещастието" в необятното космично пространство от тяхната пагубна посока не е достатъчна силата на нашата земна воля и земният човек би продължил да чувства тяхното влияние дори ако успее да стане господар на всички сили на нещастието на тази планета. — — —

Но на тази земя, на планетата, която е носител на човека, всеки един може чрез своята воля за щастие да направи истински "чудеса" и колкото повече хора полагат усилия в тази насока, толкова по-голям ще става броят на щастливите, на носителите на щастие тук на тази земя. —

Но тъй като всичко е взаимно обусловено и обвързано чрез тайнствени сили на взаимодействие, то нарасналото щастие на тази земя въздейства и "навън" върху цялото космично пространство и никаква представа не е дотолкова фантастична, че да не изостава все пак от действителността, ако рече да си създаде представа за онези въздействия, които могат да бъдат излъчени от едно бързо нараснало усещане за щастие на тази земя до най-отдалечените пространства на сферите... //78

5.8 # ЗАКЛЮЧЕНИЕ

Малцината, които от най-дълбока древност са познавали тези закони и са живеели според тях, са били достатъчно дълго време възпирани да предават своята мъдрост другиму, освен на своите изпитани ученици на земята. В течение на хилядолетия те са имали безброй възможности да проследят до последните им разклонения духовните закони, на които се основава настоящата книга, и да изпитат върху себе си тяхната действеност в своя собствен живот.

Ти имаш всички основания да се довериш на това водачество, а ако наистина искаш да узнаеш още нещо за неговата същност, ще намериш достатъчно пояснения в другите ми книги.

Завършвам сега тази "Книга за щастието" със съкровеното пожелание тя да ти посочи пътищата, по които да станеш творец на своето щастие. —

Твърде много би могло да се говори още за видовете щастие, които можеш да си изградиш на тази земя, но не бива да смяташ, че нарочно съм пропуснал някакъв вид човешко щастие, ако в тази книга не става дума за него... //79

Умееш ли правилно да четеш, за всеки вид щастие на тази земя ще намериш приложим съвет. —

Аз просто имах за цел да ти кажа тук в най-сбита форма всичко съществено, с което трябва да се съобразяваш при всички видове човешко щастие, като съм подбрал само отделни елементи на човешкото щастие на тази земя, при които особено ясно може да се покаже каква е същността на това учение за щастието. Не ми беше възможно да избегна напълно повторенията. Това би могло да стане само за сметка на яснотата.

Затова пък усилията ми бяха насочени към написване на колкото може по-малко страници, без да пропусна нито един въпрос, който ми се струваше важен, за да добиеш ясен поглед върху тази материя.

Не бих желал книгите ми да бъдат четени като романи, които след обръщането на последната страница се захвърлят, за да не бъдат може би никога вече взети повторно в ръка.

Знам мнозина вече, за които моите книги са станали постоянни спътници в живота, и се надявам, че техният брой ще стане още по-голям. //80

Но макар и да съм писал всяка една от книгите си с намерението да дам в ръцете на своя читател един постоянен съветник, специално бях желал именно тази "Книга за щастието" никога да не бъде далеч от погледа и ръката на нито един от своите читатели, защото, докато в други книги говоря за неща, които често са твърде настрана от живота на всекидневието, мисля, че тук съм казал доста неща, за които всеки един ден може да даде повод отново да се вземе книгата в ръка и така да се опознае напълно нейното учение.

Това в никой случай няма да ти навреди и може би — колкото и днес да си все още склонен към един упорито песимистичен начин на мислене — с течение на времето, въпреки всички външни несгоди около теб — ще те направи щастлив оптимист...

Не бива да се оставяш да бъдеш заблуден от онези, които се стараят въз основа на собствения си "житейски опит" да ти докажат, че щастието бягало от земния път на мнозина, макар че те непрестанно се опитвали да го постигнат.

Нека събралият такъв житейски опит по-скоро се запита чрез коя своя грешка сам е препречил пътя на щастието, което е искало да стигне до него!...

Нека се запита дали тъкмо неговата собствена "усърдност" не е пропъдила от него щастието? —

Всяко земно щастие трябва наистина да бъде сътворено от теб, но тихата творческа дейност е твърде далеч от онази суетлива угриженост, която вечно се страхува "да не пропусне нещо", пропускайки по този начин най-хубавото, спокойствието на душата, без което никога не може да се постигне щастие на тази земя. — — — — —

Изгради в себе си светла вяра в своето право на щастие и не позволявай на никаква несполука да те прогони от сигурното убежище на твоята напълно основателна вяра!

Бъди уверен, че по всяко време действат сили, готови да ти помогнат, стига ти сам да се стремиш към щастието с цялата си воля, а не само с безсилни желания! — —

Върви спокойно по отредения ти земен път и запазвай винаги вътрешното си спокойствие, колко и да се сипят отвън "ударите на съдбата". //82

Оставиш ли да бъде нарушено това твое спокойствие, ти наистина си загубен, но силите, творящи нещастието на тази земя, няма никога да могат истински да те победят, ако ти, изпълнен с непрестанно и непоколебимо спокойствие, запазиш въпреки техните яростни удари своето упование в щастието си и в помагащите сили, застанали до твоето рамо. — — —

С известно постоянство ти положително ще съумееш да изградиш своето щастие дори ако в този момент си все още затънал във всевъзможни "нещастия". —

Не вярвай на други учения, които ти разправят, че възможностите за щастие на тази земя били незначителни!

Вярвай, напротив, в своето право и в своя дълг да постигнеш щастие и се стреми да сътвориш със светла увереност, с упование и твърда воля своето щастие, ако искаш един ден и ти да бъдеш между щастливите на тази планета.
